<?xml version="1.0" encoding="UTF-8"?>
<قانون_مدنی>
  <مقدمه عنوان="در انتشار و آثار و اجرای قوانین به طور عموم">
    <ماده شماره="1">
      <متن>مصوبات مجلس شورای اسلامی و نتیجه همه پرسی پس از طی مراحل قانونی به رئیس جمهور ابلاغ می‌شود. رئیس جمهور باید ظرف مدت پنج روز آن را امضا و به مجریان ابلاغ نماید و دستور انتشار آن را صادر کند و روزنامه رسمی موظف است ظرف مدت 72 ساعت پس از ابلاغ منتشر نماید.</متن>
      <متن>تبصره - در صورت استنکاف رئیس جمهور از امضا یا ابلاغ در مدت مذکور در این ماده به دستور رئیس مجلس شورای اسلامی روزنامه رسمی موظف است ظرف مدت 72 ساعت مصوبه را چاپ و منتشر نماید.</متن>
    </ماده>
    <ماده شماره="2">
      <متن>قوانین 15 روز پس از انتشار در سراسر کشور لازم الاجراء است مگر آن که در خود قانون، ترتیب خاصی برای موقع اجرا مقرر شده باشد.</متن>
    </ماده>
    <ماده شماره="3">
      <متن>انتشار قوانین باید در روزنامه رسمی به عمل آید.</متن>
    </ماده>
    <ماده شماره="4">
      <متن>اثر قانون نسبت به آتیه است و قانون نسبت به ما قبل خود اثر ندارد مگر اینکه در خود قانون مقررات خاصی نسبت به این موضوع اتخاذ شده باشد.</متن>
    </ماده>
    <ماده شماره="5">
      <متن>کلیه سکنه ایران اعم از اتباع خارجه و داخله مطیع قوانین ایران خواهند بود مگر در مواردی که قانون استثناء کرده باشد.</متن>
    </ماده>
    <ماده شماره="6">
      <متن>قوانین مربوط به احوال شخصیه از قبیل نکاح و طلاق و اهلیت اشخاص و ارث در مورد کلیه اتباع ایران ولو اینکه مقیم در خارجه باشند مجری خواهد بود.</متن>
    </ماده>
    <ماده شماره="7">
      <متن>اتباع خارجه مقیم در خاک ایران از حیث مسائل مربوطه به احوال شخصیه و اهلیت خود و همچنین از حیث حقوق ارثیه در حدود معاهدات مطیع قوانین و مقررات دولت متبوع خود خواهند بود.</متن>
    </ماده>
    <ماده شماره="8">
      <متن>اموال غیرمنقول که اتباع خارجه در ایران بر طبق عهود تملک کرده یا میکنند از هر جهت تابع قوانین ایران خواهد بود.</متن>
    </ماده>
    <ماده شماره="9">
      <متن>مقررات عهودی که بر طبق قانون اساسی بین دولت ایران و سایر دول منعقد شده باشد در حکم قانون است.</متن>
    </ماده>
    <ماده شماره="10">
      <متن>قراردادهای خصوصی نسبت به کسانی که آن را منعقد نموده‌اند در صورتی که مخالف صریح قانون نباشد نافذ است.</متن>
    </ماده>
  </مقدمه>
    <جلد شماره="اول" عنوان="در اموال">
  </جلد>
    <کتاب شماره="اول" عنوان="در بیان اموال و مالکیت به طور کلی">
  </کتاب>
    <باب شماره="اول‌" عنوان="در بیان انواع اموال">
    <ماده شماره="11">
      <متن>اموال بر دو قسم است منقول و غیرمنقول.</متن>
    </ماده>
  </باب>
    <فصل شماره="اول" عنوان="در اموال غیرمنقول">
    <ماده شماره="12">
      <متن>مال غیرمنقول آن است که از محلی به محل دیگر نتوان نقل نمود اعم از اینکه استقرار آن ذاتی باشد یا به واسطه عمل انسان به نحوی که‌ نقل آن مستلزم خرابی یا نقص خود مال یا محل آن شود.</متن>
    </ماده>
    <ماده شماره="13">
      <متن>اراضی و ابنیه و آسیا و هر چه که در بنا منصوب و عرفاً جزء بنا محسوب میشود غیر منقول است و همچنین است لوله‌ها که برای جریان‌ آب یا مقاصد دیگر در زمین یا بنا کشیده شده باشد.</متن>
    </ماده>
    <ماده شماره="14">
      <متن>آینه و پرده نقاشی و مجسمه و امثال آنها در صورتی که در بنا یا زمین به کار رفته باشد به طوری که نقل آن موجب نقص یا خرابی خود آن‌ یا محل آن بشود غیر منقول است.</متن>
    </ماده>
    <ماده شماره="15">
      <متن>ثمره و حاصل مادام که چیده یا درو نشده است غیرمنقول است اگر قسمتی از آن چیده یا درو شده باشد تنها آن قسمت منقول است.</متن>
    </ماده>
    <ماده شماره="16">
      <متن>مطلق اشجار و شاخه‌های آن و نهال و قلمه مادام که بریده یا کنده نشده است غیرمنقول است.</متن>
    </ماده>
    <ماده شماره="17">
      <متن>حیوانات و اشیائی که مالک آن را برای عمل زراعت اختصاص داده باشد از قبیل گاو و گاومیش و ماشین و اسباب و ادوات زراعت و تخم‌ و غیره و به طور کلی هر مال منقول که برای استفاده از عمل زراعت لازم و مالک آن را به این امر تخصیص داده باشد از جهت صلاحیت محاکم و‌ توقیف اموال جزء ملک محسوب و در حکم مال غیرمنقول است و همچنین است تلمبه و گاو و یا حیوان دیگری که برای آبیاری زراعت یا خانه و باغ‌ اختصاص داده شده است.</متن>
    </ماده>
    <ماده شماره="18">
      <متن>حق انتفاع از اشیاء غیرمنقوله مثل حق عمری و سکنی و همچنین حق ارتفاق نسبت به ملک غیر از قبیل حق‌العبور و حق‌المجری و‌ دعاوی راجعه به اموال غیرمنقوله از قبیل تقاضای خلع ید و امثال آن تابع اموال غیرمنقول است.</متن>
    </ماده>
  </فصل>
    <فصل شماره="دوم" عنوان="در اموال منقوله">
    <ماده شماره="19">
      <متن>اشیائی که نقل آن از محلی به محل دیگر ممکن باشد بدون اینکه به خود یا محل آن خرابی وارد آید منقول است.</متن>
    </ماده>
    <ماده شماره="20">
      <متن>کلیه دیون از قبیل قرض و ثمن مبیع و مال‌الاجاره عین مستاجره از حیث صلاحیت محاکم در حکم منقول است ولو اینکه مبیع یا عین‌ مستاجره از اموال غیرمنقوله باشد.</متن>
    </ماده>
    <ماده شماره="21">
      <متن>انواع کشتی‌های کوچک و بزرگ و قایق‌ها و آسیاها و حمام‌هایی که در روی رودخانه و دریاها ساخته میشود و میتوان آنها را حرکت داد و‌ کلیه کارخانه‌هایی که نظر به طرز ساختمان جزء بنای عمارتی نباشد داخل در منقولات است ولی توقیف بعضی از اشیاء مزبوره ممکن است نظر به‌ اهمیت آنها موافق ترتیبات خاصه به عمل آید.</متن>
    </ماده>
    <ماده شماره="22">
      <متن>مصالح بنائی از قبیل سنگ و آجر و غیره که برای بنائی تهیه شده یا به واسطه خرابی از بنا جدا شده باشد مادامی که در بنا به کار نرفته‌ داخل منقول است.</متن>
    </ماده>
  </فصل>
    <فصل شماره="سوم" عنوان="در اموالی که مالک خاص ندارد">
    <ماده شماره="23">
      <متن>استفاده از اموالی که مالک خاص ندارد مطابق قوانین مربوطه به آنها خواهد بود.</متن>
    </ماده>
    <ماده شماره="24">
      <متن>هیچکس نمیتواند طرق و شوارع عامه و کوچه‌هایی را که آخر آنها مسدود نیست تملک نماید.</متن>
    </ماده>
    <ماده شماره="25">
      <متن>هیچ‌کس نمیتواند اموالی را که مورد استفاده عموم است و مالک خاص ندارد از قبیل پل‌ها و کاروانسراها و آب انبارهای عمومی و‌ مدارس قدیمه و میدانگاه‌های عمومی تملک کند. و همچنین است قنوات و چاه‌هایی که مورد استفاده عموم است.</متن>
    </ماده>
    <ماده شماره="26">
      <متن>اموال دولتی که معد است برای مصالح یا انتفاعات عمومی مثل استحکامات و قلاع و خندق‌ها و خاکریزهای نظامی و قورخانه و اسلحه و ذخیره و سفاین جنگی و همچنین اثاثیه و ابنیه و عمارات دولتی و سیم‌های تلگرافی دولتی و موزه‌ها و کتابخانه‌های عمومی و آثار تاریخی و امثال آنها و بالجمله آنچه از اموال منقوله و غیرمنقوله که دولت به عنوان مصالح عمومی و منافع ملی در تحت تصرف دارد، قابل تملک خصوصی نیست و همچنین اموالی که موافق مصالح عمومی به ایالت و ولایت یا ناحیه یا شهری اختصاص یافته باشد.</متن>
    </ماده>
    <ماده شماره="27">
      <متن>اموالی که ملک اشخاص نمی‌باشد و افراد مردم می‌توانند آن‌ها را مطابق مقررات مندرجه در این قانون و قوانین مخصوصه مربوطه به هر یک از اقسام مختلفه آن‌ها تملک کرده و یا از آن‌ها استفاده کنند مباحات نامیده میشود مثل اراضی موات یعنی زمین‌هایی که معطل افتاده و آبادی و کشت و‌ زرع در آن‌ها نباشد.</متن>
    </ماده>
    <ماده شماره="28">
      <متن>اموال مجهول‌ المالک با اذن حاکم یا ماذون از قبل او به مصارف فقرا می‌رسد.</متن>
    </ماده>
  </فصل>
    <باب شماره="دوم" عنوان="در حقوق مختلفه که برای اشخاص‌ نسبت به اموال است">
    <ماده شماره="29">
      <متن>ممکن است اشخاص نسبت به اموال علاقه‌های ذیل را دارا باشند:</متن>
      <متن>1- مالکیت (‌اعم از عین یا منفعت).</متن>
      <متن>2- حق انتفاع.</متن>
      <متن>3- حق ارتفاق به ملک غیر.</متن>
    </ماده>
  </باب>
    <فصل شماره="اول" عنوان="در مالکیت">
    <ماده شماره="30">
      <متن>هر مالکی نسبت به مایملک خود حق همه گونه تصرف و انتفاع دارد مگر در مواردی که قانون استثناء کرده باشد.</متن>
    </ماده>
    <ماده شماره="31">
      <متن>هیچ مالی را از تصرف صاحب آن نمی‌توان بیرون کرد مگر به حکم قانون.</متن>
    </ماده>
    <ماده شماره="32">
      <متن>تمام ثمرات و متعلقات اموال منقوله و غیرمنقوله که طبعاً یا در نتیجه عملی حاصل شده باشد بالتبع مال مالک اموال مزبوره است.</متن>
    </ماده>
    <ماده شماره="33">
      <متن>نما و محصولی که از زمین حاصل میشود مال مالک زمین است چه به خودی خود روئیده باشد یا به واسطه عملیات مالک مگر اینکه‌ نما یا حاصل از اصله یا حبه غیر حاصل شده باشد که در این صورت درخت و محصول مال صاحب اصله یا حبه خواهد بود اگر چه بدون رضای صاحب زمین کاشته شده باشد.</متن>
    </ماده>
    <ماده شماره="34">
      <متن>نتاج حیوانات در ملکیت، تابع مادر است و هر کس مالک مادر شد، مالک نتاج آن هم خواهد شد.</متن>
    </ماده>
    <ماده شماره="35">
      <متن>تصرف به عنوان مالکیت دلیل مالکیت است مگر اینکه خلاف آن ثابت شود.</متن>
    </ماده>
    <ماده شماره="36">
      <متن>تصرفی که ثابت شود ناشی از سبب مملک یا ناقل قانونی نبوده معتبر نخواهد بود.</متن>
    </ماده>
    <ماده شماره="37">
      <متن>اگر متصرف فعلی اقرار کند که ملک سابقاً مال مدعی او بوده است در این صورت مشارالیه نمیتواند برای رد ادعای مالکیت شخص‌ مزبور به تصرف خود استناد کند مگر اینکه ثابت نماید که ملک به ناقل صحیح به او منتقل شده است.</متن>
    </ماده>
    <ماده شماره="38">
      <متن>مالکیت زمین مستلزم مالکیت فضای محاذی آن است تا هر کجا بالا رود و همچنین است نسبت به زیر زمین، بالجمله مالک حق همه گونه‌ تصرف در هوا و فراز گرفتن دارد مگر آنچه را که قانون استثناء کرده باشد.</متن>
    </ماده>
    <ماده شماره="39">
      <متن>هر بنا و درخت که در روی زمین است و همچنین هر بنا و حفری که در زیر زمین است ملک مالک آن زمین محسوب میشود مگر اینکه‌ خلاف آن ثابت شود.</متن>
    </ماده>
  </فصل>
    <فصل شماره="دوم" عنوان="در حق انتفاع">
    <ماده شماره="40">
      <متن>حق انتفاع عبارت از حقی است که به موجب آن شخص میتواند از مالی که عین آن ملک دیگری است یا مالک خاصی ندارد استفاده کند.</متن>
    </ماده>
  </فصل>
    <مبحث شماره="اول" عنوان="در عمری و رقبی و سکنی">
    <ماده شماره="41">
      <متن>عمری حق انتفاعی است که به موجب عقدی از طرف مالک برای شخص، به مدت عمر خود یا عمر منتفع و یا عمر شخص ثالثی برقرار ‌شده باشد.</متن>
    </ماده>
    <ماده شماره="42">
      <متن>رقبی حق انتفاعی است که از طرف مالک برای مدت معینی برقرار میگردد.</متن>
    </ماده>
    <ماده شماره="43">
      <متن>اگر حق انتفاع عبارت از سکونت در مسکنی باشد سکنی یا حق سکنی نامیده میشود و این حق ممکن است به طریق عمری یا به طریق ‌رقبی برقرار شود.</متن>
    </ماده>
    <ماده شماره="44">
      <متن>در صورتی که مالک برای حق انتفاع مدتی معین نکرده باشد حبس مطلق بوده و حق مزبور تا فوت مالک خواهد بود مگر اینکه مالک‌ قبل از فوت خود رجوع کند.</متن>
    </ماده>
    <ماده شماره="45">
      <متن>در موارد فوق حق انتفاع را فقط درباره شخص یا اشخاصی میتوان برقرار کرد که در حین ایجاد حق مزبور وجود داشته باشند، ولی ممکن ‌است حق انتفاع تبعاً برای کسانی هم که در حین عقد بوجود نیامده‌اند برقرار شود و مادامی که صاحبان حق انتفاع موجود هستند حق مزبور باقی و بعد‌از انقراض آنها حق زائل میگردد.</متن>
    </ماده>
    <ماده شماره="46">
      <متن>حق انتفاع ممکن است فقط نسبت به مالی برقرار شود که استفاده از آن با بقاء عین ممکن باشد اعم از اینکه مال مزبور منقول باشد یا‌ غیرمنقول و مشاع باشد یا مفروز.</متن>
    </ماده>
    <ماده شماره="47">
      <متن>در حبس اعم از عمری و غیره قبض شرط صحت است.</متن>
    </ماده>
    <ماده شماره="48">
      <متن>منتفع باید از مالی که موضوع حق انتفاع است سوء ‌استفاده نکرده و در حفاظت آن تعدی یا تفریط ننماید.</متن>
    </ماده>
    <ماده شماره="49">
      <متن>مخارج لازمه برای نگاهداری مالی که موضوع انتفاع است بر عهده منتفع نیست مگر این که خلاف آن شرط شده باشد.</متن>
    </ماده>
    <ماده شماره="50">
      <متن>اگر مالی که موضوع حق انتفاع است بدون تعدی یا تفریط منتفع تلف شود مشارالیه مسئول آن نخواهد بود.</متن>
    </ماده>
    <ماده شماره="51">
      <متن>حق انتفاع در موارد ذیل زایل میشود:</متن>
      <متن>1- در صورت انقضاء مدت</متن>
      <متن>2- در صورت تلف شدن مالی که موضوع انتفاع است</متن>
    </ماده>
    <ماده شماره="52">
      <متن>در موارد ذیل منتفع ضامن تضررات مالک است:</متن>
      <متن>1- در صورتی که منتفع از مال موضوع انتفاع سوء‌استفاده کند.</متن>
      <متن>2- در صورتی که شرایط مقرره از طرف مالک را رعایت ننماید و این عدم رعایت موجب خسارتی بر موضوع حق انتفاع باشد.</متن>
    </ماده>
    <ماده شماره="53">
      <متن>انتقال عین از طرف مالک به غیر موجب بطلان حق انتفاع نمیشود ولی اگر منتقل‌الیه جاهل باشد که حق انتفاع متعلق به دیگری است ‌اختیار فسخ معامله را خواهد داشت.</متن>
    </ماده>
    <ماده شماره="54">
      <متن>سایر کیفیات انتفاع از مال دیگری به نحوی خواهد بود که مالک قرار داده یا عرف و عادت اقتضاء بنماید.</متن>
    </ماده>
  </مبحث>
    <مبحث شماره="دوم" عنوان="در وقف">
    <ماده شماره="55">
      <متن>وقف عبارت است از اینکه عین مال حبس و منافع آن تسبیل شود.</متن>
    </ماده>
    <ماده شماره="56">
      <متن>وقف واقع میشود به ایجاب از طرف واقف به هر لفظی که صراحتا دلالت بر معنی آن کند و قبول طبقه اول از موقوف ‌علیهم یا قائم مقام‌ قانونی آنها در صورتی که محصور باشند مثل وقف بر اولاد و اگر موقوف ‌علیهم غیر محصور یا وقف بر مصالح عامه باشد در این صورت قبول حاکم‌ شرط است.</متن>
    </ماده>
    <ماده شماره="57">
      <متن>واقف باید مالک مالی باشد که وقف میکند و به علاوه دارای اهلیتی باشد که در معاملات معتبر است.</متن>
    </ماده>
    <ماده شماره="58">
      <متن>فقط وقف مالی جایز است که با بقاء عین بتوان از آن منتفع شد اعم از اینکه منقول باشد یا غیرمنقول مشاع باشد یا مفروز.</متن>
    </ماده>
    <ماده شماره="59">
      <متن>اگر واقف عین موقوفه را به تصرف وقف ندهد وقف محقق نمی‌شود و هر وقت به قبض داد وقف تحقق پیدا می‌کند.</متن>
    </ماده>
    <ماده شماره="60">
      <متن>در قبض فوریت شرط نیست بلکه مادامی که واقف رجوع از وقف نکرده است هر وقت قبض بدهد وقف تمام میشود.</متن>
    </ماده>
    <ماده شماره="61">
      <متن>وقف بعد از وقوع آن به نحو صحت و حصول قبض لازم است و واقف نمیتواند از آن رجوع کند یا در آن تغییری بدهد یا از موقوف‌علیهم ‌کسی را خارج کند یا کسی را داخل در موقوف‌‌علیهم نماید یا با آنها شریک کند یا اگر در ضمن عقد متولی معین نکرده بعد از آن متولی قرار دهد یا خود ‌به عنوان تولیت دخالت کند.</متن>
    </ماده>
    <ماده شماره="62">
      <متن>در صورتی که موقوف‌علیهم محصور باشند خود آنها قبض میکنند و قبض طبقه اولی کافی است و اگر موقوف‌علیهم غیرمحصور یا وقف ‌بر مصالح عامه باشد متولی وقف والا حاکم قبض میکند.</متن>
    </ماده>
    <ماده شماره="63">
      <متن>ولی و وصی محجورین از جانب آنها موقوفه را قبض میکنند و اگر خود واقف تولیت را برای خود قرار داده باشد قبض خود او کفایت‌ میکند.</متن>
    </ماده>
    <ماده شماره="64">
      <متن>مالی را که منافع آن موقتاً متعلق به دیگری است میتوان وقف نمود و همچنین وقف ملکی که در آن حق ارتفاق موجود است جایز است‌ بدون اینکه به حق مزبور خللی وارد آید.</متن>
    </ماده>
    <ماده شماره="65">
      <متن>صحت وقفی که به علت اضرار دُیّانِ واقف واقع شده باشد منوط به اجازه دُیّان است.</متن>
    </ماده>
    <ماده شماره="66">
      <متن>وقف بر مقاصد غیرمشروع باطل است.</متن>
    </ماده>
    <ماده شماره="67">
      <متن>مالی که قبض و اقباض آن ممکن نیست وقف آن باطل است لیکن اگر واقف تنها قادر بر اخذ و اقباض آن نباشد و موقوف ‌علیه قادر به اخذ ‌آن باشد صحیح است.</متن>
    </ماده>
    <ماده شماره="68">
      <متن>هر چیزی که طبعاً یا بر حسب عرف و عادت جزء یا از توابع و متعلقات عین موقوفه محسوب میشود داخل در وقف است مگر اینکه ‌واقف آن را استثناء کند به نحوی که در فصل بیع مذکور است.</متن>
    </ماده>
    <ماده شماره="69">
      <متن>وقف بر معدوم صحیح نیست مگر به تبع موجود.</متن>
    </ماده>
    <ماده شماره="70">
      <متن>اگر وقف بر موجود و معدوم معاً واقع شود نسبت به سهم موجود صحیح و نسبت به سهم معدوم باطل است.</متن>
    </ماده>
    <ماده شماره="71">
      <متن>وقف بر مجهول صحیح نیست.</متن>
    </ماده>
    <ماده شماره="72">
      <متن>وقف بر نفس به این معنی که واقف خود را موقوف‌علیه یا جزء موقوف‌علیهم نماید یا پرداخت دیون یا سایر مخارج خود را از منافع ‌موقوفه قرار دهد باطل است اعم از اینکه راجع به حال حیات باشد یا بعد از فوت.</متن>
    </ماده>
    <ماده شماره="73">
      <متن>وقف بر اولاد و اقوام و خدمه و واردین و امثال آنها صحیح است.</متن>
    </ماده>
    <ماده شماره="74">
      <متن>در وقف بر مصالح عامه اگر خود واقف نیز مصداق موقوف‌علیهم واقع شود میتواند منتفع گردد.</متن>
    </ماده>
    <ماده شماره="75">
      <متن>واقف میتواند تولیت یعنی اداره کردن امور موقوفه را مادام ‌‌‌‌‌‌‌الحیات یا در مدت معینی برای خود قرار دهد و نیز میتواند متولی دیگری ‌معین کند که مستقلاً یا مجتمعاً با خود واقف اداره کند. تولیت اموال موقوفه ممکن است به یک یا چند نفر دیگر غیر از خود واقف واگذار شود که هر‌ یک مستقلاً یا منضماً اداره کنند و همچنین واقف میتواند شرط کند که خود او یا متولی که معین شده است نصب متولی کند و یا در این موضوع هر‌ ترتیبی را که مقتضی بداند قرار دهد.</متن>
    </ماده>
    <ماده شماره="76">
      <متن>کسی که واقف او را متولی قرار داده میتواند بدواً تولیت را قبول یا رد کند و اگر قبول کرد دیگر نمیتواند رد نماید و اگر رد کرد مثل‌ صورتی است که از اصل متولی قرار داده نشده باشد.</متن>
    </ماده>
    <ماده شماره="77">
      <متن>هر گاه واقف برای دو نفر یا بیشتر به طور استقلال تولیت قرار داده باشد هر یک از آنها فوت کند دیگری یا دیگران مستقلاً تصرف میکنند‌ و اگر به نحو اجتماع قرار داده باشد تصرف هر یک بدون تصویب دیگری یا دیگران نافذ نیست و بعد از فوت یکی از آنها حاکم شخصی را ضمیمه آنکه‌ باقیمانده است مینماید که مجتمعاً تصرف کنند.</متن>
    </ماده>
    <ماده شماره="78">
      <متن>واقف میتواند بر متولی ناظر قرار دهد که اعمال متولی به تصویب یا اطلاع او باشد.</متن>
    </ماده>
    <ماده شماره="79">
      <متن>واقف یا حاکم نمیتواند کسی را که در ضمن عقد وقف متولی قرار داده شده است عزل کند مگر در صورتی که حق عزل شرط شده باشد و اگر خیانت متولی ظاهر شود حاکم ضم امین میکند.</متن>
    </ماده>
    <ماده شماره="80">
      <متن>اگر واقف وصف مخصوصی را در شخص متولی شرط کرده باشد و متولی فاقد آن وصف گردد منعزل میشود.</متن>
    </ماده>
    <ماده شماره="81">
      <متن>در اوقاف عامه که متولی معین نداشته باشد، اداره موقوفه طبق نظر ولی فقیه خواهد بود.</متن>
    </ماده>
    <ماده شماره="82">
      <متن>هر گاه واقف برای اداره کردن موقوفه ترتیب خاصی معین کرده باشد متولی باید به همان ترتیب رفتار کند و اگر ترتیبی قرار نداده باشد ‌متولی باید راجع به تعمیر و اجاره و جمع‌آوری منافع و تقسیم آن بر مستحقین و حفظ موقوفه و غیره مثل وکیل امینی عمل نماید.</متن>
    </ماده>
    <ماده شماره="83">
      <متن>متولی نمیتواند تولیت را به دیگری تفویض کند مگر آنکه واقف در ضمن وقف به او اذن داده باشد ولی اگر در ضمن وقف شرط ‌مباشرت نشده باشد میتواند وکیل بگیرد.</متن>
    </ماده>
    <ماده شماره="84">
      <متن>جائز است واقف از منافع موقوفه سهمی برای عمل متولی قرار دهد و اگر حق‌التولیه معین نشده باشد متولی مستحق اجرت‌المثل عمل ‌است.</متن>
    </ماده>
    <ماده شماره="85">
      <متن>بعد از آنکه منافع موقوفه حاصل و حصه هر یک از موقوف‌علیهم معین شد موقوف‌علیه میتواند حصه خود را تصرف کند اگر چه متولی ‌اذن نداده باشد مگر اینکه واقف اذن در تصرف را شرط کرده باشد.</متن>
    </ماده>
    <ماده شماره="86">
      <متن>در صورتی که واقف ترتیبی قرار نداده باشد مخارج تعمیر و اصلاح موقوفه و اموری که برای تحصیل منفعت لازم است بر حق ‌موقوف‌علیهم مقدم خواهد بود.</متن>
    </ماده>
    <ماده شماره="87">
      <متن>واقف میتواند شرط کند که منافع موقوفه مابین موقوف‌ علیهم به تساوی تقسیم شود یا به تفاوت و یا اینکه اختیار به متولی یا شخص‌ دیگری بدهد که هر نحو مصلحت داند تقسیم کند.</متن>
    </ماده>
    <ماده شماره="88">
      <متن>بیع وقف در صورتی که خراب شود یا خوف آن باشد که منجر به خرابی گردد به طوری که انتفاع از آن ممکن نباشد در صورتی جایز است‌ که عمران آن متعذر باشد یا کسی برای عمران آن حاضر نشود.</متن>
    </ماده>
    <ماده شماره="89">
      <متن>هر گاه بعض موقوفه خراب یا مشرف به خرابی گردد به طوری که انتفاع از آن ممکن نباشد همان بعض فروخته میشود مگر اینکه خرابی ‌بعض سبب سلب انتفاع قسمتی که باقیمانده است بشود در این صورت تمام فروخته میشود.</متن>
    </ماده>
    <ماده شماره="90">
      <متن>عین موقوفه در مورد جواز بیع به اقرب به غرض واقف تبدیل میشود.</متن>
    </ماده>
    <ماده شماره="91">
      <متن>در موارد ذیل منافع موقوفات عامه صرف بریات عمومیه خواهد شد:</متن>
      <متن>1- در صورتی که منافع موقوفه مجهول‌المصرف باشد مگر اینکه قدر متیقنی در بین باشد.</متن>
      <متن>2- در صورتی که صرف منافع موقوفه در مورد خاصی که واقف معین کرده است متعذر باشد.</متن>
    </ماده>
  </مبحث>
    <مبحث شماره="سوم" عنوان="در حق انتفاع از مباحات">
    <ماده شماره="92">
      <متن>هر کس میتواند با رعایت قوانین و نظامات راجعه به هر یک از مباحات از آن‌ها استفاده نماید.</متن>
    </ماده>
  </مبحث>
    <فصل شماره="سوم" عنوان="در حق ارتفاق نسبت به ملک غیر و در احکام و آثار املاک نسبت به املاک مجاور">
  </فصل>
    <مبحث شماره="اول" عنوان="در حق ارتفاق نسبت به ملک غیر">
    <ماده شماره="93">
      <متن>ارتفاق حقی است برای شخص در ملک دیگری.</متن>
    </ماده>
    <ماده شماره="94">
      <متن>صاحبان املاک میتوانند در ملک خود هر حقی را که بخواهند نسبت به دیگری قرار دهند در این صورت کیفیت استحقاق تابع قرارداد و‌ عقدیست که مطابق آن حق داده شده است.</متن>
    </ماده>
    <ماده شماره="95">
      <متن>هر گاه زمین یا خانه کسی مجرای فاضلاب یا آب باران زمین یا خانه دیگری بوده است صاحب آن خانه یا زمین نمیتواند جلوگیری از آن ‌کند مگر در صورتی که عدم استحقاق او معلوم شود.</متن>
    </ماده>
    <ماده شماره="96">
      <متن>چشمه واقعه در زمین کسی محکوم به ملکیت صاحب زمین است مگر اینکه دیگری نسبت به آن چشمه عیناً یا انتفاعاً حقی داشته‌ باشد.</متن>
    </ماده>
    <ماده شماره="97">
      <متن>هر گاه کسی از قدیم در خانه یا ملک دیگری مجرای آب به ملک خود یا حق مرور داشته صاحب خانه یا ملک نمیتواند مانع آب بردن یا‌ عبور او از ملک خود شود و همچنین است سایر حقوق از قبیل حق داشتن در و شبکه و ناودان و حق شرب و غیره.</متن>
    </ماده>
    <ماده شماره="98">
      <متن>اگر کسی حق عبور در ملک غیر ندارد ولی صاحب ملک اذن داده باشد که از ملک او عبور کنند هر وقت بخواهد میتواند از اذن خود ‌رجوع کرده و مانع عبور او بشود و همچنین است سایر ارتفاقات.</متن>
    </ماده>
    <ماده شماره="99">
      <متن>هیچکس حق ندارد ناودان خود را به طرف ملک دیگری بگذارد یا آب باران از بام خود به بام یا ملک همسایه جاری کند و یا برف بریزد ‌مگر به اذن او.</متن>
    </ماده>
    <ماده شماره="100">
      <متن>اگر مجرای آب شخصی در خانه دیگری باشد و در مجری خرابی بهم رسد به نحوی که عبور آب موجب خسارت خانه شود مالک خانه‌ حق ندارد صاحب مجری را به تعمیر مجری اجبار کند بلکه خود او باید دفع ضرر از خود نماید چنانچه اگر خرابی مجری مانع عبور آب شود مالک خانه‌ ملزم نیست که مجری را تعمیر کند بلکه صاحب حق باید خود رفع مانع کند در این صورت برای تعمیر مجری میتواند داخل خانه یا زمین شود ولیکن ‌بدون ضرورت حق ورود ندارد مگر به اذن صاحب ملک.</متن>
    </ماده>
    <ماده شماره="101">
      <متن>هر گاه کسی از آبی که ملک دیگری است به نحوی از انحاء حق انتفاع داشته باشد از قبیل دایر کردن آسیا و امثال آن صاحب آن نمیتواند ‌مجری را تغییر دهد به نحوی که مانع از استفاده حق دیگری باشد.</متن>
    </ماده>
    <ماده شماره="102">
      <متن>هر گاه ملکی کلاً یا جزئاً به کسی منتقل شود و برای آن ملک حق‌ الارتفاقی در ملک دیگر یا در جزء دیگر همان ملک موجود باشد آن‌ حق به حال خود باقی میماند مگر اینکه خلاف آن تصریح شده باشد.</متن>
    </ماده>
    <ماده شماره="103">
      <متن>هر گاه شرکاء ملکی دارای حقوق و منافعی باشند و آن ملک مابین شرکاء تقسیم شود هر کدام از آنها به قدر حصه مالک آن حقوق و ‌منافع خواهد بود مثل اینکه اگر ملکی دارای حق عبور در ملک غیر بوده و آن ملک که دارای حق است بین چند نفر تقسیم شود هر یک از آنها حق‌ عبور از همان محلی که سابقاً حق داشته است خواهد داشت.</متن>
    </ماده>
    <ماده شماره="104">
      <متن>حق‌الارتفاق مستلزم وسایل انتفاع از آن حق نیز خواهد بود مثل اینکه اگر کسی حق شرب از چشمه یا حوض یا آب انبار غیر دارد حق ‌عبور تا آن چشمه یا حوض و آب انبار هم برای برداشتن آب دارد.</متن>
    </ماده>
    <ماده شماره="105">
      <متن>کسی که حق‌الارتفاق در ملک غیر دارد مخارجی که برای تمتع از آن حق لازم شود به عهده صاحب حق میباشد مگر اینکه بین او و‌ صاحب ملک بر خلاف آن قراری داده شده باشد.</متن>
    </ماده>
    <ماده شماره="106">
      <متن>مالک ملکی که مورد حق‌ الارتفاق غیر است نمیتواند در ملک خود تصرفاتی نماید که باعث تضییع یا تعطیل حق مزبور باشد مگر با ‌اجازه صاحب حق.</متن>
    </ماده>
    <ماده شماره="107">
      <متن>تصرفات صاحب حق در ملک غیر که متعلق حق اوست باید به اندازه‌ای باشد که قرار داده‌اند و یا به مقدار متعارف و آنچه ضرورت ‌انتفاع اقتضاء میکند.</متن>
    </ماده>
    <ماده شماره="108">
      <متن>در تمام مواردی که انتفاع کسی از ملک دیگری به موجب اذن محض باشد مالک میتواند هر وقت بخواهد از اذن خود رجوع کند مگر‌ اینکه مانع قانونی موجود باشد.</متن>
    </ماده>
  </مبحث>
    <مبحث شماره="دوم" عنوان="در احکام و آثار املاک نسبت به املاک مجاور">
    <ماده شماره="109">
      <متن>دیواری که مابین دو ملک واقع است مشترک مابین صاحب آن دو ملک محسوب میشود مگر اینکه قرینه یا دلیلی برخلاف آن ‌موجود باشد.</متن>
    </ماده>
    <ماده شماره="110">
      <متن>بنا به‌طور ترصیف و وضع سرتیر از جمله قرائن است که دلالت بر تصرف و اختصاص می‌کنند.</متن>
    </ماده>
    <ماده شماره="111">
      <متن>هر گاه از دو طرف بنا متصل به دیوار به طور ترصیف باشد و یا از هر دو طرف به روی دیوار سرتیر گذاشته شده باشد آن دیوار محکوم به اشتراک است مگر اینکه خلاف آن ثابت شود.</متن>
    </ماده>
    <ماده شماره="112">
      <متن>هر گاه قرائن اختصاصی فقط از یک طرف باشد تمام دیوار محکوم به ملکیت صاحب آن طرف خواهد بود مگر اینکه خلافش ثابت‌ شود.</متن>
    </ماده>
    <ماده شماره="113">
      <متن>مخارج دیوار مشترک بر عهده کسانی است که در آن شرکت دارند.</متن>
    </ماده>
    <ماده شماره="114">
      <متن>هیچ یک از شرکاء نمیتواند دیگری را اجبار بر بنا و تعمیر دیوار مشترک نماید مگر اینکه دفع ضرر به نحو دیگر ممکن نباشد.</متن>
    </ماده>
    <ماده شماره="115">
      <متن>در صورتی که دیوار مشترک خراب شود و احد شریکین از تجدید بناء و اجازه تصرف در مبنای مشترک امتناع نماید شریک دیگر ‌میتواند در حصه خاص خود تجدید بنای دیوار را کند.</متن>
    </ماده>
    <ماده شماره="116">
      <متن>هر گاه احد شرکاء راضی به تصرف دیگری در مبنا باشد ولی از تحمل مخارج مضایقه نماید شریک دیگر میتواند بنای دیوار را تجدید‌ کند و در این صورت اگر بنای جدید با مصالح مشترک ساخته شود دیوار مشترک خواهد بود والا مختص به شریکی است که بنا را تجدید کرده است.</متن>
    </ماده>
    <ماده شماره="117">
      <متن>اگر یکی از دو شریک دیوار مشترک را خراب کند در صورتی که خراب کردن آن لازم نبوده باید آنکه خراب کرده مجدداً آن را بنا کند.</متن>
    </ماده>
    <ماده شماره="118">
      <متن>هیچ یک از دو شریک حق ندارد دیوار مشترک را بالا ببرد یا روی آن بنا سرتیر بگذارد یا دریچه و رف باز کند یا هر نوع تصرفی نماید ‌مگر به اذن شریک دیگر.</متن>
    </ماده>
    <ماده شماره="119">
      <متن>هر یک از شرکاء بر روی دیوار مشترک سرتیر داشته باشد نمیتواند بدون رضای شریک دیگر تیرها را از جای خود تغییر دهد و به جای ‌ دیگر از دیوار بگذارد.</متن>
    </ماده>
    <ماده شماره="120">
      <متن>اگر صاحب دیوار به همسایه اذن دهد که بر روی دیوار او سرتیر بگذارد یا روی آن بنا کند هر وقت بخواهد میتواند از اذن خود رجوع کند ‌مگر اینکه به وجه ملزمی این حق را از خود سلب کرده باشد.</متن>
    </ماده>
    <ماده شماره="121">
      <متن>هر گاه کسی به اذن صاحب دیوار بر روی دیوار سرتیری گذارده باشد و بعد آن را بردارد نمیتواند مجدداً بگذارد مگر به اذن جدید از‌ صاحب دیوار و همچنین است سایر تصرفات.</متن>
    </ماده>
    <ماده شماره="122">
      <متن>اگر دیواری متمایل به ملک غیر یا شارع و نحو آن شود که مشرف به خرابی گردد صاحب آن اجبار میشود که آن را خراب کند.</متن>
    </ماده>
    <ماده شماره="123">
      <متن>اگر خانه یا زمینی بین دو نفر تقسیم شود یکی از آنها نمیتواند دیگری را مجبور کند که با هم دیواری ما بین دو قسمت بکشند.</متن>
    </ماده>
    <ماده شماره="124">
      <متن>اگر از قدیم سرتیر عمارتی روی دیوار مختصی همسایه بوده و سابقه این تصرف معلوم نباشد باید به حال سابق باقی بماند و اگر به سبب‌ خرابی عمارت و نحو آن سرتیر برداشته شود صاحب عمارت میتواند آن را تجدید کند و همسایه حق ممانعت ندارد مگر اینکه ثابت نماید وضعیت‌ سابق به صرف اجازه او ایجاد شده بوده است.</متن>
    </ماده>
    <ماده شماره="125">
      <متن>هر گاه طبقه تحتانی مال کسی باشد و طبقه فوقانی مال دیگری هر یک از آنها میتواند به طور متعارف در حصه اختصاصی خود تصرف‌ بکند لیکن نسبت به سقف بین دو طبقه هر یک از مالکین طبقه فوقانی و تحتانی میتواند در کف یا سقف طبقه اختصاصی خود به طور متعارف آن ‌اندازه تصرف نماید که مزاحم حق دیگری نباشد.</متن>
    </ماده>
    <ماده شماره="126">
      <متن>صاحب اطاق تحتانی نسبت به دیوارهای اطاق و صاحب فوقانی نسبت به دیوارهای غرفه بالاختصاص و هر دو نسبت به سقف مابین‌ اطاق و غرفه بالاشتراک متصرف شناخته میشوند.</متن>
    </ماده>
    <ماده شماره="127">
      <متن>پله فوقانی ملک صاحب طبقه فوقانی محسوب است مگر اینکه خلاف آن ثابت شود.</متن>
    </ماده>
    <ماده شماره="128">
      <متن>هیچ یک از صاحبان طبقه تحتانی و غرفه فوقانی نمی‌تواند دیگری را اجبار به تعمیر یا مساعدت در تعمیر دیوارها و سقف آن بنماید.</متن>
    </ماده>
    <ماده شماره="129">
      <متن>هر گاه سقف واقع مابین عمارت تحتانی و فوقانی خراب شود در صورتی که بین مالک فوقانی و مالک تحتانی موافقت در تجدید بنا‌ حاصل نشود و قرارداد ملزمی سابقاً بین آنها موجود نباشد هر یک از مالکین اگر تبرعاً سقف را تجدید نموده چنانچه با مصالح مشترکه ساخته شده باشد سقف مشترک است و اگر با مصالح مختصه ساخته شده متعلق به بانی خواهد بود.</متن>
    </ماده>
    <ماده شماره="130">
      <متن>کسی حق ندارد خانه خود را به فضای خانه همسایه بدون اذن او خروجی بدهد و اگر بدون اذن خروجی بدهد ملزم به رفع آن خواهد بود.</متن>
    </ماده>
    <ماده شماره="131">
      <متن>اگر شاخه درخت کسی داخل در فضای خانه یا زمین همسایه شود باید از آن جا عطف کند و اگر نکرد همسایه میتواند آن را عطف کند و‌ اگر نشد از حد خانه خود قطع کند و همچنین است حکم ریشه‌های درخت که داخل ملک غیر میشود.</متن>
    </ماده>
    <ماده شماره="132">
      <متن>کسی نمیتواند در ملک خود تصرفی کند که مستلزم تضرر همسایه شود مگر تصرفی که به قدر متعارف و برای رفع حاجت یا رفع ضرر‌ از خود باشد.</متن>
    </ماده>
    <ماده شماره="133">
      <متن>کسی نمیتواند از دیوار خانه خود به خانه همسایه در باز کند اگر چه دیوار ملک مختصی او باشد لیکن میتواند از دیوار مختصی خود‌ روزنه یا شبکه باز کند و همسایه حق منع او را ندارد ولی همسایه هم میتواند جلو روزنه و شبکه دیوار بکشد یا پرده بیاویزد که مانع رویت شود.</متن>
    </ماده>
    <ماده شماره="134">
      <متن>هیچ یک از اشخاصی که در یک معبر یا یک مجری شریکند نمیتوانند شرکاء دیگر را مانع از عبور یا بردن آب شوند.</متن>
    </ماده>
    <ماده شماره="135">
      <متن>درخت و حفیره و نحو آنها که فاصل مابین املاک باشد در حکم دیوار مابین خواهد بود.</متن>
    </ماده>
  </مبحث>
    <مبحث شماره="سوم" عنوان="در حریم املاک">
    <ماده شماره="136">
      <متن>حریم مقداری از اراضی اطراف ملک و قنات و نهر و امثال آن است که برای کمال انتفاع از آن ضرورت دارد.</متن>
    </ماده>
    <ماده شماره="137">
      <متن>حریم چاه برای آب خوردن (20) گز و برای زراعت (30) گز است.</متن>
    </ماده>
    <ماده شماره="138">
      <متن>حریم چشمه و قنات از هر طرف در زمین رخوه (500) گز و در زمین سخت (250) گز است لیکن اگر مقادیر مذکوره در این ماده و ماده ‌قبل برای جلوگیری از ضرر کافی نباشد به اندازه‌ای که برای دفع ضرر کافی باشد به آن افزوده میشود.</متن>
    </ماده>
    <ماده شماره="139">
      <متن>حریم در حکم ملک صاحب حریم است و تملک و تصرف در آن که منافی باشد با آنچه مقصود از حریم است بدون اذن از طرف ‌مالک صحیح نیست و بنابراین کسی نمیتواند در حریم چشمه و یا قنات دیگری چاه یا قنات بکند ولی تصرفاتی که موجب تضرر نشود جائز است.</متن>
    </ماده>
  </مبحث>
    <کتاب شماره="دوم" عنوان="در اسباب تملک">
    <ماده شماره="140">
      <متن>تملک حاصل میشود:</متن>
      <متن>1) به احیاء اراضی موات و حیازت اشیاء مباحه</متن>
      <متن>2) به وسیله عقود و تعهدات</متن>
      <متن>3) ‌به وسیله اخذ به شفعه</متن>
      <متن>4) به ارث</متن>
    </ماده>
  </کتاب>
    <قسمت شماره="اول" عنوان="در احیای اراضی موات و حیازت اشیای مباحه">
  </قسمت>
    <باب شماره="اول" عنوان="در احیای اراضی موات و مباحه">
    <ماده شماره="141">
      <متن>مراد از احیای زمین آن است که اراضی موات و مباحه را به وسیله عملیاتی که در عرف آباد کردن محسوب است از قبیل زراعت، ‌درخت‌کاری، بنا ساختن و غیره قابل استفاده نمایند.</متن>
    </ماده>
    <ماده شماره="142">
      <متن>شروع در احیاء از قبیل سنگ چیدن اطراف زمین یا کندن چاه و غیره تحجیر است و موجب مالکیت نمیشود ولی برای تحجیر کننده ‌ایجاد حق اولویت در احیاء مینماید.</متن>
    </ماده>
    <ماده شماره="143">
      <متن>هر کس از اراضی موات و مباحه قسمتی را به قصد تملک احیاء کند مالک آن قسمت میشود.</متن>
    </ماده>
    <ماده شماره="144">
      <متن>احیای اطراف زمین موجب تملک وسط آن نیز می‌باشد.</متن>
    </ماده>
    <ماده شماره="145">
      <متن>احیاء‌کننده باید قوانین دیگر مربوطه به این موضوع را از هر حیث رعایت نماید.</متن>
    </ماده>
  </باب>
    <باب شماره="دوم" عنوان="در حیازت مباحات‌">
    <ماده شماره="146">
      <متن>مقصود از حیازت، تصرف و وضع ید است یا مهیا کردن وسایل تصرف و استیلا.</متن>
    </ماده>
    <ماده شماره="147">
      <متن>هر کس مال مباحی را با رعایت قوانین مربوطه به آن حیازت کند مالک آن میشود.</متن>
    </ماده>
    <ماده شماره="148">
      <متن>هر کس در زمین مباح نهری بکند و متصل کند به رودخانه آن نهر را احیاء کرده و مالک آن نهر میشود ولی مادامی که متصل به رودخانه‌ نشده است تحجیر محسوب است.</متن>
    </ماده>
    <ماده شماره="149">
      <متن>هر گاه کسی به قصد حیازت میاه مباحه نهر یا مجری احداث کند آب مباحی که در نهر یا مجرای مزبور وارد شود ملک صاحب مجری ‌است و بدون اذن مالک نمیتوان از آن نهری جدا کرد یا زمینی مشروب نمود.</متن>
    </ماده>
    <ماده شماره="150">
      <متن>هر گاه چند نفر در کندن مجری یا چاه شریک شوند به نسبت عمل و مخارجی که موجب تفاوت عمل باشد مالک آب آن میشوند و به همان نسبت بین آنها تقسیم میشود.</متن>
    </ماده>
    <ماده شماره="151">
      <متن>یکی از شرکا نمیتواند از مجرای مشترک مجرایی جدا کند یا دهنه نهر را وسیع یا تنگ کند یا روی آن پل یا آسیاب بسازد یا اطراف آن ‌درخت بکارد یا هر نحو تصرفی کند مگر به اذن سایر شرکا.</متن>
    </ماده>
    <ماده شماره="152">
      <متن>اگر نصیب مفروز یکی از شرکاء از آب نهر مشترک داخل مجرای مختصی آن شخص شود آن آب ملک مخصوص آن میشود و هر‌ نحو تصرفی در آن میتواند بکند.</متن>
    </ماده>
    <ماده شماره="153">
      <متن>هر گاه نهری مشترک ما بین جماعتی باشد و در مقدار نصیب هر یک از آنها اختلاف شود حکم به تساوی نصیب آنها میشود مگر اینکه‌ دلیلی بر زیادتی نصیب بعضی از آنها موجود باشد.</متن>
    </ماده>
    <ماده شماره="154">
      <متن>کسی نمیتواند از ملک غیر آب به ملک خود ببرد بدون اذن مالک اگرچه راه دیگری نداشته باشد.</متن>
    </ماده>
    <ماده شماره="155">
      <متن>هر کس حق دارد از نهرهای مباحه اراضی خود را مشروب کند یا برای زمین و آسیاب و سایر حوائج خود از آن نهر جدا کند.</متن>
    </ماده>
    <ماده شماره="156">
      <متن>هر گاه آب نهر کافی نباشد که تمام اراضی اطراف آن مشروب شود و مابین صاحبان اراضی در تقدم و تاخر اختلاف شود و هیچ یک‌ نتواند حق تقدم خود را ثابت کند با رعایت ترتیب هر زمینی که به منبع آب نزدیکتر است به قدر حاجت حق تقدم بر زمین پایین‌تر خواهد داشت.</متن>
    </ماده>
    <ماده شماره="157">
      <متن>هر گاه دو زمین در دو طرف نهر محاذی هم واقع شوند و حق تقدم یکی بر دیگری محرز نباشد و هر دو در یک زمان بخواهند آب ببرند ‌و آب کافی برای هر دو نباشد باید برای تقدم و تاخر در بردن آب به نسبت حصه قرعه زده و اگر آب کافی برای هر دو باشد به نسبت حصه تقسیم میکنند.</متن>
    </ماده>
    <ماده شماره="158">
      <متن>هر گاه تاریخ احیاء اراضی اطراف رودخانه مختلف باشد زمینی که احیاء آن مقدم بوده است در آب نیز مقدم میشود بر زمین متاخر در احیاء اگر چه پایین‌تر از آن باشد.</متن>
    </ماده>
    <ماده شماره="159">
      <متن>هر گاه کسی بخواهد جدیدا زمینی در اطراف رودخانه احیاء کند اگر آب رودخانه زیاد باشد و برای صاحبان اراضی سابقه تضییقی نباشد ‌میتواند از آب رودخانه زمین جدید را مشروب کند والا حق بردن آب ندارد اگر چه زمین او بالاتر از سایر اراضی باشد.</متن>
    </ماده>
    <ماده شماره="160">
      <متن>هر کس در زمین خود یا اراضی مباحه به قصد تملک قنات یا چاهی بکند تا به آب برسد یا چشمه جاری کند مالک آب آن میشود و در‌ اراضی مباحه مادامی که به آب نرسیده تحجیر محسوب است.</متن>
    </ماده>
  </باب>
    <باب شماره="سوم‌" عنوان="در معادن">
    <ماده شماره="161">
      <متن>معدنی که در زمین کسی واقع شده باشد ملک صاحب زمین است و استخراج آن تابع قوانین مخصوصه خواهد بود.</متن>
    </ماده>
  </باب>
    <باب شماره="چهارم" عنوان="در اشیای پیداشده و حیوانات ضاله">
  </باب>
    <فصل شماره="اول" عنوان="در اشیا پیداشده">
    <ماده شماره="162">
      <متن>هر کس مالی پیدا کند که قیمت آن کمتر از یک درهم که وزن آن 12/6 نخود نقره باشد، می‌تواند آن را تملک کند.</متن>
    </ماده>
    <ماده شماره="163">
      <متن>اگر قیمت مال پیدا شده یک درهم که وزن آن 12/6 نخود نقره یا بیشتر باشد، پیداکننده باید یک سال تعریف کند و اگر در مدت مزبور صاحب مال پیدا نشد، مشارالیه مختار است که آن را به‌طور امانت نگاه دارد یا تصرف دیگری در آن بکند. در صورتی که آن را به طور امانت نگاه دارد و بدون تقصیر او تلف شود ضامن نخواهد بود.</متن>
      <متن>تبصره- در صورتی که پیداکننده مال از همان ابتدا یا پیش از پایان مدت یک سال علم حاصل کند که تعریف بی‌فایده است و یا از یافتن صاحب مال مایوس گردد تکلیف تعریف از او ساقط می‌شود.</متن>
    </ماده>
    <ماده شماره="164">
      <متن>تعریف اشیا پیدا شده عبارت است از نشر و اعلان بر حسب مقررات شرعی به نحوی که بتوان گفت که عادتا به اطلاع اهالی محل رسیده است.</متن>
    </ماده>
    <ماده شماره="165">
      <متن>هر کس در بیابان یا خرابه که خالی از سکنه بوده و مالک خاصی ندارد مالی پیدا کند میتواند آن را تملک کند و محتاج به تعریف نیست ‌مگر اینکه معلوم باشد که مال عهد زمان حاضر است در این صورت در حکم سایر اشیای پیدا شده در آبادی خواهد بود.</متن>
    </ماده>
    <ماده شماره="166">
      <متن>اگر کسی در ملک غیر یا ملکی که از غیر خریده مالی پیدا کند یا احتمال بدهد که مال مالک فعلی یا مالکین سابق است باید به آن‌ها اطلاع‌ بدهد. اگر آن‌ها مدعی مالکیت شدند و به قرائن مالکیت آن‌ها معلوم شد باید به آن‌ها بدهد والا به طریقی که فوقاً مقرر است رفتار نماید.</متن>
    </ماده>
    <ماده شماره="167">
      <متن>اگر مالی که پیدا شده است ممکن نیست باقی بماند و فاسد میشود باید به قیمت عادله فروخته شود و قیمت آن در حکم خود مال پیدا شده خواهد بود.</متن>
    </ماده>
    <ماده شماره="168">
      <متن>اگر مال پیدا شده در زمان تعریف بدون تقصیر پیداکننده تلف شود مشارالیه ضامن نخواهد بود.</متن>
    </ماده>
    <ماده شماره="169">
      <متن>منافعی که از مال پیدا شده حاصل میشود قبل از تملک متعلق به صاحب آن است و بعد از تملک مال پیدا کننده است.</متن>
    </ماده>
  </فصل>
    <فصل شماره="دوم" عنوان="در حیوانات ضاله">
    <ماده شماره="170">
      <متن>حیوان گم شده (‌ضاله) عبارت از هر حیوان مملوکی است که بدون متصرف یافت شود ولی اگر حیوان مزبور در چراگاه یا نزدیک آبی ‌یافت شود یا متمکن از دفاع خود در مقابل حیوانات درنده باشد ضاله محسوب نمیگردد.</متن>
    </ماده>
    <ماده شماره="171">
      <متن>هر کس حیوانات ضاله پیدا نماید باید آن را به مالک آن رد کند و اگر مالک را نشناسد باید به حاکم یا قائم مقام او تسلیم کند و الا ضامن ‌خواهد بود اگر چه آن را بعد از تصرف رها کرده باشد.</متن>
    </ماده>
    <ماده شماره="172">
      <متن>اگر حیوان گم‌شده در نقاط مسکونه یافت شود و پیدا کننده با دسترسی به حاکم یا قائم مقام او آن را تسلیم نکند حق مطالبه مخارج ‌نگاهداری آن را از مالک نخواهد داشت. ‌</متن>
      <متن>هر گاه حیوان ضاله در نقاط غیر مسکونه یافت شود پیداکننده میتواند مخارج نگاهداری آن را از مالک مطالبه کند مشروط بر اینکه از حیوان انتفاعی ‌نبرده باشد و الا مخارج نگاهداری با منافع حاصله احتساب و پیداکننده یا مالک فقط برای بقیه حق رجوع به یکدیگر را خواهد داشت.</متن>
    </ماده>
  </فصل>
    <باب شماره="پنجم‌" عنوان="در دفینه">
    <ماده شماره="173">
      <متن>دفینه مالی است که در زمین یا بنائی دفن شده و بر حسب اتفاق و تصادف پیدا میشود.</متن>
    </ماده>
    <ماده شماره="174">
      <متن>دفینه که مالک آن معلوم نباشد ملک کسی است که آن را پیدا کرده است.</متن>
    </ماده>
    <ماده شماره="175">
      <متن>اگر کسی در ملک غیر دفینه پیدا نماید باید به مالک اطلاع دهد، اگر مالک زمین مدعی مالکیت دفینه شد و آن را ثابت کرد دفینه به مدعی ‌مالکیت تعلق میگیرد.</متن>
    </ماده>
    <ماده شماره="176">
      <متن>دفینه که در اراضی مباحه کشف شود متعلق به مستخرج آن است.</متن>
    </ماده>
    <ماده شماره="177">
      <متن>جواهری که از دریا استخراج میشود ملک کسی است که آن را استخراج کرده است و آنچه که آب به ساحل می‌اندازد ملک کسی است که آن را حیازت نماید.</متن>
    </ماده>
    <ماده شماره="178">
      <متن>مالی که در دریا غرق شده و مالک از آن اعراض کرده است مال کسی است که آن را بیرون بیاورد.</متن>
    </ماده>
  </باب>
    <باب شماره="ششم‌" عنوان="در شکار">
    <ماده شماره="179">
      <متن>شکار کردن موجب تملک است.</متن>
    </ماده>
    <ماده شماره="180">
      <متن>شکار حیوانات اهلی و حیوانات دیگری که علامت مالکیت در آن باشد موجب تملک نمیشود.</متن>
    </ماده>
    <ماده شماره="181">
      <متن>اگر کسی کندو یا محلی برای زنبور عسل تهیه کند زنبور عسلی که در آن جمع می‌شوند ملک آن شخص است همین طور است حکم‌ کبوتر که در برج کبوتر جمع شود.</متن>
    </ماده>
    <ماده شماره="182">
      <متن>مقررات دیگر راجع به شکار به موجب نظامات مخصوصه معین خواهد شد.</متن>
    </ماده>
  </باب>
    <قسمت شماره="دوم" عنوان="در عقود و معاملات و الزامات‌">
  </قسمت>
    <باب شماره="اول‌" عنوان="در عقود و تعهدات به طور کلی‌">
    <ماده شماره="183">
      <متن>عقد عبارت است از اینکه یک یا چند نفر در مقابل یک یا چند نفر دیگر تعهد بر امری نمایند و مورد قبول آنها باشد.</متن>
    </ماده>
  </باب>
    <فصل شماره="اول" عنوان="در اقسام عقود و معاملات‌">
    <ماده شماره="184">
      <متن>عقود و معاملات به اقسام ذیل منقسم میشوند: لازم، جایز، خیاری، منجز و معلق.</متن>
    </ماده>
    <ماده شماره="185">
      <متن>عقد لازم آن است که هیچ یک از طرفین معامله حق فسخ آن را نداشته باشد مگر در موارد معینه.</متن>
    </ماده>
    <ماده شماره="186">
      <متن>عقد جایز آن است که هر یک از طرفین بتواند هر وقتی بخواهد فسخ کند.</متن>
    </ماده>
    <ماده شماره="187">
      <متن>عقد ممکن است نسبت به یک طرف لازم باشد و نسبت به طرف دیگر جایز.</متن>
    </ماده>
    <ماده شماره="188">
      <متن>عقد خیاری آن است که برای طرفین یا یکی از آنها یا برای ثالثی اختیار فسخ باشد.</متن>
    </ماده>
    <ماده شماره="189">
      <متن>عقد منجز آن است که تاثیر آن بر حسب انشاء موقوف به امر دیگری نباشد والا معلق خواهد بود.</متن>
    </ماده>
  </فصل>
    <فصل شماره="دوم" عنوان="در شرایط اساسی برای صحت معامله">
    <ماده شماره="190">
      <متن>برای صحت هر معامله شرایط ذیل اساسی است:</متن>
      <متن>1) قصد طرفین و رضای آنها</متن>
      <متن>2) اهلیت طرفین</متن>
      <متن>3) موضوع معین که مورد معامله باشد</متن>
      <متن>4) مشروعیت جهت معامله</متن>
    </ماده>
  </فصل>
    <مبحث شماره="اول" عنوان="در قصد طرفین و رضای آن‌ها">
    <ماده شماره="191">
      <متن>عقد محقق می‌شود به قصد انشاء به شرط مقرون بودن به چیزی که دلالت بر قصد کند.</متن>
    </ماده>
    <ماده شماره="192">
      <متن>در مواردی که برای طرفین یا یکی از آنها تلفظ ممکن نباشد اشاره که مبین قصد و رضا باشد کافی خواهد بود.</متن>
    </ماده>
    <ماده شماره="193">
      <متن>انشاء معامله ممکن است به وسیله عملی که مبین قصد و رضا باشد مثل قبض و اقباض حاصل گردد مگر در مواردی که قانون استثناء کرده باشد.</متن>
    </ماده>
    <ماده شماره="194">
      <متن>الفاظ و اشارات و اعمال دیگر که متعاملین به وسیله آن انشاء معامله می‌نمایند باید موافق باشد به نحوی که احد طرفین همان عقدی را‌ قبول کند که طرف دیگر قصد انشاء آن را داشته است والا معامله باطل خواهد بود.</متن>
    </ماده>
    <ماده شماره="195">
      <متن>اگر کسی در حال مستی یا بیهوشی یا در خواب معامله نماید آن معامله به واسطه فقدان قصد باطل است.</متن>
    </ماده>
    <ماده شماره="196">
      <متن>کسی که معامله میکند آن معامله برای خود آن شخص محسوب است مگر اینکه در موقع عقد خلاف آن را تصریح نماید یا بعد خلاف‌ آن ثابت شود معذلک ممکن است در ضمن معامله که شخص برای خود میکند تعهدی هم به نفع شخص ثالثی بنماید.</متن>
    </ماده>
    <ماده شماره="197">
      <متن>در صورتی که ثمن یا مثمن معامله، عین متعلق به غیر باشد، آن معامله برای صاحب عین خواهد بود.</متن>
    </ماده>
    <ماده شماره="198">
      <متن>ممکن است طرفین یا یکی از آنها به وکالت از غیر اقدام بنماید و نیز ممکن است که یک نفر به وکالت از طرف متعاملین این اقدام را به عمل آورد.</متن>
    </ماده>
    <ماده شماره="199">
      <متن>رضای حاصل در نتیجه اشتباه یا اکراه موجب نفوذ معامله نیست.</متن>
    </ماده>
    <ماده شماره="200">
      <متن>اشتباه وقتی موجب عدم نفوذ معامله است که مربوط به خود موضوع معامله باشد.</متن>
    </ماده>
    <ماده شماره="201">
      <متن>اشتباه در شخص طرف به صحت معامله خللی وارد نمی‌آورد مگر در مواردی که شخصیت طرف علت عمده عقد بوده باشد.</متن>
    </ماده>
    <ماده شماره="202">
      <متن>اکراه به اعمالی حاصل میشود که موثر در شخص باشعوری بوده و او را نسبت به جان یا مال یا آبروی خود تهدید کند به نحوی که عادتا ‌قابل تحمل نباشد. در مورد اعمال اکراه‌آمیز سن و شخصیت و اخلاق و مرد یا زن بودن شخص باید در نظر گرفته شود.</متن>
    </ماده>
    <ماده شماره="203">
      <متن>اکراه موجب عدم نفوذ معامله است اگرچه از طرف شخص خارجی غیر از متعاملین واقع شود.</متن>
    </ماده>
    <ماده شماره="204">
      <متن>تهدید طرف معامله در نفس یا جان یا آبروی اقوام نزدیک او از قبیل زوج و زوجه و آباء و اولاد موجب اکراه است. در مورد این ماده‌ تشخیص نزدیکی درجه برای موثر بودن اکراه بسته به نظر عرف است.</متن>
    </ماده>
    <ماده شماره="205">
      <متن>هر گاه شخصی که تهدید شده است بداند که تهدید کننده نمیتواند تهدید خود را به موقع اجرا گذارد و یا خود شخص مزبور قادر باشد بر‌ اینکه بدون مشقت اکراه را از خود دفع کند و معامله را واقع نسازد آن شخص مکره محسوب نمیشود.</متن>
    </ماده>
    <ماده شماره="206">
      <متن>اگر کسی در نتیجه اضطرار اقدام به معامله کند مکره محسوب نشده و معامله اضطراری معتبر خواهد بود.</متن>
    </ماده>
    <ماده شماره="207">
      <متن>ملزم شدن شخص به انشاء معامله به حکم مقامات صالحه قانونی اکراه محسوب نمیشود.</متن>
    </ماده>
    <ماده شماره="208">
      <متن>مجرد خوف از کسی بدون آنکه از طرف آن کس تهدیدی شده باشد اکراه محسوب نمیشود.</متن>
    </ماده>
    <ماده شماره="209">
      <متن>امضاء معامله بعد از رفع اکراه موجب نفوذ معامله است.</متن>
    </ماده>
  </مبحث>
    <مبحث شماره="دوم" عنوان="در اهلیت طرفین">
    <ماده شماره="210">
      <متن>متعاملین باید برای معامله اهلیت داشته باشند.</متن>
    </ماده>
    <ماده شماره="211">
      <متن>برای اینکه متعاملین اهل محسوب شوند باید بالغ و عاقل و رشید باشند.</متن>
    </ماده>
    <ماده شماره="212">
      <متن>معامله با اشخاصی که بالغ یا عاقل یا رشید نیستند به واسطه عدم اهلیت باطل است.</متن>
    </ماده>
    <ماده شماره="213">
      <متن>معامله محجورین نافذ نیست.</متن>
    </ماده>
  </مبحث>
    <مبحث شماره="سوم" عنوان="در مورد معامله">
    <ماده شماره="214">
      <متن>مورد معامله باید مال یا عملی باشد که هر یک از متعاملین تعهد تسلیم یا ایفاء آن را میکنند.</متن>
    </ماده>
    <ماده شماره="215">
      <متن>مورد معامله باید مالیت داشته و متضمن منفعت عقلائی مشروع باشد.</متن>
    </ماده>
    <ماده شماره="216">
      <متن>مورد معامله باید مبهم نباشد مگر در موارد خاصه که علم اجمالی به آن کافی است.</متن>
    </ماده>
  </مبحث>
    <مبحث شماره="چهارم" عنوان="در جهت معامله">
    <ماده شماره="217">
      <متن>در معامله لازم نیست که جهت آن تصریح شود ولی اگر تصریح شده باشد باید مشروع باشد والا معامله باطل است.</متن>
    </ماده>
    <ماده شماره="218">
      <متن>هر گاه معلوم شود که معامله با قصد فرار از دین به طور صوری انجام شده آن معامله باطل است.</متن>
      <متن>ماده 218 مکرر</متن>
      <متن>هر گاه طلبکار به دادگاه دادخواست داده دلایل اقامه نماید که مدیون برای فرار از دین قصد فروش اموال خود را دارد، دادگاه می‌تواند قرار توقیف اموال وی را به میزان بدهی او صادر نماید که در این صورت بدون اجازه دادگاه حق فروش اموال را نخواهد داشت.</متن>
    </ماده>
  </مبحث>
    <فصل شماره="سوم" عنوان="در اثر معاملات">
  </فصل>
    <مبحث شماره="اول" عنوان="در قواعد عمومی‌">
    <ماده شماره="219">
      <متن>عقودی که بر طبق قانون واقع شده باشد بین متعاملین و قائم مقام آنها لازم‌الاتباع است مگر اینکه به رضای طرفین اقاله یا به علت ‌قانونی فسخ شود.</متن>
    </ماده>
    <ماده شماره="220">
      <متن>عقود نه فقط متعاملین را به اجرای چیزی که در آن تصریح شده است ملزم مینماید بلکه متعاملین به کلیه نتایجی هم که به موجب‌ عرف و عادت یا به موجب قانون از عقد حاصل میشود ملزم میباشند.</متن>
    </ماده>
    <ماده شماره="221">
      <متن>اگر کسی تعهد اقدام به امری را بکند یا تعهد نماید که از انجام امری خودداری کند در صورت تخلف مسئول خسارت طرف مقابل است‌ مشروط بر اینکه جبران خسارت تصریح شده و یا تعهد عرفاً به منزله تصریح باشد و یا بر حسب قانون موجب ضمان باشد.</متن>
    </ماده>
    <ماده شماره="222">
      <متن>در صورت عدم ایفاء تعهد با رعایت ماده فوق حاکم میتواند به کسی که تعهد به نفع او شده است اجازه دهد که خود او عمل را انجام ‌دهد و متخلف را به تادیه مخارج آن محکوم نماید.</متن>
    </ماده>
    <ماده شماره="223">
      <متن>هر معامله که واقع شده باشد محمول بر صحت است مگر اینکه فساد آن معلوم شود.</متن>
    </ماده>
    <ماده شماره="224">
      <متن>الفاظ عقود محمول است بر معانی عرفیه.</متن>
    </ماده>
    <ماده شماره="225">
      <متن>متعارف بودن امری در عرف و عادت به طوری که عقد بدون تصریح هم منصرف آن باشد به منزله ذکر در عقد است.</متن>
    </ماده>
  </مبحث>
    <مبحث شماره="دوم" عنوان="در خسارات حاصله از عدم اجرای تعهدات">
    <ماده شماره="226">
      <متن>در مورد عدم ایفاء تعهدات از طرف یکی از متعاملین طرف دیگر نمیتواند ادعای خسارت نماید مگر اینکه برای ایفاء تعهد مدت‌ معینی مقرر شده و مدت مزبور منقضی شده باشد و اگر برای ایفاء تعهد مدتی مقرر نبوده طرف وقتی میتواند ادعای خسارت نماید که اختیار موقع‌ انجام با او بوده و ثابت نماید که انجام تعهد را مطالبه کرده است.</متن>
    </ماده>
    <ماده شماره="227">
      <متن>متخلف از انجام تعهد وقتی محکوم به تادیه خسارت میشود که نتواند ثابت نماید که عدم انجام به واسطه علت خارجی بوده است که‌ نمیتوان مربوط به او نمود.</متن>
    </ماده>
    <ماده شماره="228">
      <متن>در صورتی که موضوع تعهد تادیه وجه نقدی باشد حاکم میتواند با رعایت ماده 221 مدیون را به جبران خسارت حاصله از تاخیر در‌ تادیه دین محکوم نماید.</متن>
    </ماده>
    <ماده شماره="229">
      <متن>اگر متعهد به واسطه حادثه که دفع آن خارج از حیطه اقتدار اوست نتواند از عهده تعهد خود برآید محکوم به تادیه خسارت نخواهد بود.</متن>
    </ماده>
    <ماده شماره="230">
      <متن>اگر در ضمن معامله شرط شده باشد که در صورت تخلف، متخلف مبلغی به عنوان خسارت تادیه نماید، حاکم نمی‌تواند او را به بیشتر یا‌ کمتر از آن چه که ملزم شده است محکوم کند.</متن>
    </ماده>
  </مبحث>
    <مبحث شماره="سوم" عنوان="در اثر عقود نسبت به اشخاص ثالث">
    <ماده شماره="231">
      <متن>معاملات و عقود فقط درباره طرفین متعاملین و قائم مقام قانونی آنها موثر است مگر در مورد ماده 196.</متن>
    </ماده>
  </مبحث>
    <فصل شماره="چهارم" عنوان="در بیان شرایطی که در ضمن عقد می‌شود">
  </فصل>
    <مبحث شماره="اول" عنوان="در اقسام شرط">
    <ماده شماره="232">
      <متن>شروط مفصله ذیل باطل است ولی مفسد عقد نیست:</متن>
      <متن>1 - شرطی که انجام آن غیرمقدور باشد.</متن>
      <متن>2 - شرطی که در آن نفع و فایده نباشد.</متن>
      <متن>3 - شرطی که نامشروع باشد.</متن>
    </ماده>
    <ماده شماره="233">
      <متن>شروط مفصله ذیل باطل و موجب بطلان عقد است.</متن>
      <متن>1 - شرط خلاف مقتضای عقد.</متن>
      <متن>2 - شرط مجهولی که جهل به آن موجب جهل به عوضین شود.</متن>
    </ماده>
    <ماده شماره="234">
      <متن>شرط بر سه قسم است:</متن>
      <متن>1 - شرط صفت</متن>
      <متن>2 - شرط نتیجه</متن>
      <متن>3- شرط فعل اثباتاً یا نفیاً</متن>
      <متن>شرط صفت عبارت است از شرط راجع به کیفیت یا کمیت مورد معامله.</متن>
      <متن>شرط نتیجه آن است که تحقق امری در خارج شرط شود.</متن>
      <متن>شرط فعل آن است که اقدام یا عدم اقدام به فعلی بر یکی از متعاملین یا بر شخص خارجی شرط شود.</متن>
    </ماده>
  </مبحث>
    <مبحث شماره="دوم" عنوان="در احکام شرط">
    <ماده شماره="235">
      <متن>هر گاه شرطی که در ضمن عقد شده است شرط صفت باشد و معلوم شود آن صفت موجود نیست کسی که شرط به نفع او شده است‌ خیار فسخ خواهد داشت.</متن>
    </ماده>
    <ماده شماره="236">
      <متن>شرط نتیجه، در صورتی که حصول آن نتیجه موقوف به سبب خاصی نباشد آن نتیجه به نفس اشتراط حاصل میشود.</متن>
    </ماده>
    <ماده شماره="237">
      <متن>هر گاه شرط در ضمن عقد شرط فعل باشد، اثباتاً یا نفیاً، کسی که ملتزم به انجام شرط شده است باید آن را به جا بیاورد و در صورت‌ تخلف طرف معامله میتواند به حاکم رجوع نموده تقاضای اجبار به وفای شرط بنماید.</متن>
    </ماده>
    <ماده شماره="238">
      <متن>هرگاه فعلی در ضمن عقد شرط شود و اجبار ملتزم به انجام آن غیرمقدور ولی انجام آن به وسیله شخص دیگری مقدور باشد حاکم‌ میتواند به خرج ملتزم موجبات انجام آن فعل را فراهم کند.</متن>
    </ماده>
    <ماده شماره="239">
      <متن>هر گاه اجبار مشروط علیه برای انجام فعل مشروط ممکن نباشد و فعل مشروط هم از جمله اعمالی نباشد که دیگری بتواند از جانب او‌ واقع سازد طرف مقابل حق فسخ معامله را خواهد داشت.</متن>
    </ماده>
    <ماده شماره="240">
      <متن>اگر بعد از عقد انجام شرط ممتنع شود یا معلوم شود که حین‌العقد ممتنع بوده است کسی که شرط بر نفع او شده است اختیار فسخ‌ معامله را خواهد داشت مگر اینکه امتناع مستند به فعل مشروط‌ له باشد.</متن>
    </ماده>
    <ماده شماره="241">
      <متن>ممکن است در معامله شرط شود که یکی از متعاملین برای آنچه که به واسطه معامله مشغول‌الذمه میشود رهن یا ضامن بدهد.</متن>
    </ماده>
    <ماده شماره="242">
      <متن>هر گاه در عقد شرط شده باشد که مشروط علیه مال معین را رهن دهد و آن مال تلف یا معیوب شود مشروط ‌له اختیار فسخ معامله را خواهد داشت نه حق مطالبه عوض رهن یا ارش عیب و اگر بعد از آنکه مال را مشروط‌ له به رهن گرفت آن مال تلف یا معیوب شود، دیگر اختیار فسخ‌ ندارد.</متن>
    </ماده>
    <ماده شماره="243">
      <متن>هر گاه در عقد شرط شده باشد که ضامنی داده شود و این شرط انجام نگیرد مشروط ‌له حق فسخ معامله را خواهد داشت.</متن>
    </ماده>
    <ماده شماره="244">
      <متن>طرف معامله که شرط به نفع او شده میتواند از عمل به آن شرط صرف‌نظر کند که در این صورت مثل آن است که این شرط در معامله قید‌ نشده باشد لیکن شرط نتیجه قابل اسقاط نیست.</متن>
    </ماده>
    <ماده شماره="245">
      <متن>اسقاط حق حاصل از شرط ممکن است به لفظ باشد یا به فعل، یعنی عملی که دلالت بر اسقاط شرط نماید.</متن>
    </ماده>
    <ماده شماره="246">
      <متن>در صورتی که معامله به واسطه اقاله یا فسخ بهم بخورد شرطی که در ضمن آن شده است باطل میشود و اگر کسی که ملزم به انجام‌ شرط بوده است عمل به شرط کرده باشد میتواند عوض او را از مشروط ‌له بگیرد.</متن>
    </ماده>
  </مبحث>
    <فصل شماره="پنجم" عنوان="در معاملاتی که موضوع آن مال غیر است‌ یا معاملات فضولی">
    <ماده شماره="247">
      <متن>معامله به مال غیر جز به عنوان ولایت یا وصایت یا وکالت نافذ نیست ولو اینکه صاحب مال باطناً راضی باشد ولی اگر مالک یا قائم‌مقام او پس از وقوع معامله آن را اجازه نمود در این صورت معامله صحیح و نافذ میشود.</متن>
    </ماده>
    <ماده شماره="248">
      <متن>اجازه مالک نسبت به معامله فضولی حاصل میشود به لفظ یا فعلی که دلالت بر امضاء عقد نماید.</متن>
    </ماده>
    <ماده شماره="249">
      <متن>سکوت مالک ولو با حضور در مجلس عقد اجازه محسوب نمیشود.</متن>
    </ماده>
    <ماده شماره="250">
      <متن>اجازه در صورتی موثر است که مسبوق به رد نباشد والا اثری ندارد.</متن>
    </ماده>
    <ماده شماره="251">
      <متن>رد معامله فضولی حاصل میشود به هر لفظ یا فعلی که دلالت بر عدم رضای به آن نماید.</متن>
    </ماده>
    <ماده شماره="252">
      <متن>لازم نیست اجازه یا رد فوری باشد. اگر تاخیر موجب تضرر طرف اصیل باشد مشارالیه میتواند معامله را بهم بزند.</متن>
    </ماده>
    <ماده شماره="253">
      <متن>در معامله فضولی اگر مالک قبل از اجازه یا رد فوت نماید اجازه یا رد با وارث است.</متن>
    </ماده>
    <ماده شماره="254">
      <متن>هر گاه کسی نسبت به مال غیر معامله نماید و بعد از آن به نحوی از انحاء به معامله‌ کننده فضولی منتقل شود صرف تملک موجب نفوذ‌ معامله سابقه نخواهد بود.</متن>
    </ماده>
    <ماده شماره="255">
      <متن>هر گاه کسی نسبت به مالی معامله به عنوان فضولی نماید و بعد معلوم شود که آن مال ملک معامله‌ کننده بوده است یا ملک کسی بوده‌ است که معامله‌ کننده میتوانسته است از قبل او ولایتا یا وکالتا معامله نماید در این صورت نفوذ و صحت معامله موکول به اجازه معامل است والا ‌معامله باطل خواهد بود.</متن>
    </ماده>
    <ماده شماره="256">
      <متن>هر گاه کسی مال خود و مال غیر را به یک عقدی منتقل کند یا انتقال مالی را برای خود و دیگری قبول کند معامله نسبت به خود او نافذ‌ و نسبت به غیر فضولی است.</متن>
    </ماده>
    <ماده شماره="257">
      <متن>اگر عین مالی که موضوع معامله فضولی بوده است قبل از اینکه مالک معامله فضولی را اجازه یا رد کند مورد معامله دیگر نیز واقع شود‌ مالک میتواند هر یک از معاملات را که بخواهد اجازه کند در این صورت هر یک را اجازه کرد معاملات بعد از آن نافذ و سابق بر آن باطل خواهد بود.</متن>
    </ماده>
    <ماده شماره="258">
      <متن>نسبت به منافع مالی که مورد معامله فضولی بوده است و همچنین نسبت به منافع حاصله از عوض آن اجازه یا رد از روز عقد موثر‌ خواهد بود.</متن>
    </ماده>
    <ماده شماره="259">
      <متن>هر گاه معامل فضولی مالی را که موضوع معامله بوده است به تصرف متعامل داده باشد و مالک آن معامله را اجازه نکند متصرف ضامن‌ عین و منافع است.</متن>
    </ماده>
    <ماده شماره="260">
      <متن>در صورتی که معامل فضولی عوض مالی را که موضوع معامله بوده است گرفته و در نزد خود داشته باشد و مالک با اجازه معامله قبض‌ عوض را نیز اجازه کند دیگر حق رجوع به طرف دیگر نخواهد داشت.</متن>
    </ماده>
    <ماده شماره="261">
      <متن>در صورتی که مبیع فضولی به تصرف مشتری داده شود هر گاه مالک معامله را اجازه نکرد مشتری نسبت به اصل مال و منافع مدتی که‌ در تصرف او بوده ضامن است اگر چه منافع را استیفاء نکرده باشد و همچنین است نسبت به هر عیبی که در مدت تصرف مشتری حادث شده باشد.</متن>
    </ماده>
    <ماده شماره="262">
      <متن>در مورد ماده قبل مشتری حق دارد که برای استرداد ثمن عیناً یا مثلاً یا قیمتاً به بایع فضولی رجوع کند.</متن>
    </ماده>
    <ماده شماره="263">
      <متن>هر گاه مالک معامله را اجازه نکند و مشتری هم بر فضولی بودن آن جاهل باشد حق دارد که برای ثمن و کلیه غرامات به بایع فضولی‌ رجوع کند و در صورت عالم بودن فقط حق رجوع برای ثمن را خواهد داشت.</متن>
    </ماده>
  </فصل>
    <فصل شماره="ششم" عنوان="در سقوط تعهدات">
    <ماده شماره="264">
      <متن>تعهدات به یکی از طرق ذیل ساقط میشود:</متن>
      <متن>1- به وسیله وفای به عهد</متن>
      <متن>2- به وسیله اقاله</متن>
      <متن>3- به وسیله ابراء</متن>
      <متن>4- به وسیله تبدیل تعهد</متن>
      <متن>5- به وسیله تهاتر</متن>
      <متن>6- به وسیله مالکیت مافی‌الذمه</متن>
    </ماده>
  </فصل>
    <مبحث شماره="اول" عنوان="در وفای به عهد">
    <ماده شماره="265">
      <متن>هر کس مالی به دیگری بدهد ظاهر در عدم تبرع است. بنابراین اگر کسی چیزی به دیگری بدهد بدون اینکه مقروض آن چیز باشد‌ میتواند استرداد کند.</متن>
    </ماده>
    <ماده شماره="266">
      <متن>در مورد تعهداتی که برای متعهدله قانوناً حق مطالبه نمیباشد اگر متعهد به میل خود آن را ایفاء نماید دعوی استرداد او مسموع نخواهد‌ بود.</متن>
    </ماده>
    <ماده شماره="267">
      <متن>ایفاء دین از جانب غیر مدیون هم جایز است اگر چه از طرف مدیون اجازه نداشته باشد ولیکن کسی که دین دیگری را ادا میکند اگر با اذن باشد حق مراجعه به او دارد والا حق رجوع ندارد.</متن>
    </ماده>
    <ماده شماره="268">
      <متن>انجام فعلی در صورتی که مباشرت شخص متعهد شرط شده باشد به وسیله دیگری ممکن نیست مگر با رضایت متعهدله.</متن>
    </ماده>
    <ماده شماره="269">
      <متن>وفای به عهد وقتی محقق می‌شود که متعهد چیزی را که میدهد مالک و یا ماذون از طرف مالک باشد و شخصا هم اهلیت داشته باشد.</متن>
    </ماده>
    <ماده شماره="270">
      <متن>اگر متعهد در مقام وفای به عهد مالی تادیه نماید دیگر نمیتواند به‌عنوان اینکه در حین تادیه مالک آن مال نبوده استرداد آن را از متعهد‌له بخواهد مگر اینکه ثابت کند که مال غیر و با مجوز قانونی در ید او بوده بدون اینکه اذن در تادیه داشته باشد.</متن>
    </ماده>
    <ماده شماره="271">
      <متن>دین باید به شخص داین یا به کسی که از طرف او وکالت دارد تادیه گردد یا به کسی که قانونا حق قبض دارد.</متن>
    </ماده>
    <ماده شماره="272">
      <متن>تادیه به غیر اشخاص مذکور در ماده فوق وقتی صحیح است که داین راضی شود.</متن>
    </ماده>
    <ماده شماره="273">
      <متن>اگر صاحب حق از قبول آن امتناع کند متعهد به وسیله تصرف دادن آن به حاکم یا قائم مقام او بری میشود و از تاریخ این اقدام مسئول‌ خسارتی که ممکن است به موضوع حق وارد آید نخواهد بود.</متن>
    </ماده>
    <ماده شماره="274">
      <متن>اگر متعهدله اهلیت قبض نداشته باشد تادیه در وجه او معتبر نخواهد بود.</متن>
    </ماده>
    <ماده شماره="275">
      <متن>متعهدله را نمیتوان مجبور نمود که چیز دیگری به غیر آنچه که موضوع تعهد است قبول نماید اگرچه آن شیء قیمتاً معادل یا بیشتر از‌ موضوع تعهد باشد.</متن>
    </ماده>
    <ماده شماره="276">
      <متن>مدیون نمیتواند مالی را که از طرف حاکم ممنوع از تصرف در آن شده است در مقام وفای به عهده تادیه نماید.</متن>
    </ماده>
    <ماده شماره="277">
      <متن>متعهد نمیتواند متعهدله را مجبور به قبول قسمتی از موضوع تعهد نماید ولی حاکم میتواند نظر به وضعیت مدیون مهلت عادله یا قرار ‌اقساط دهد.</متن>
    </ماده>
    <ماده شماره="278">
      <متن>اگر موضوع تعهد عین معینی باشد، تسلیم آن به صاحبش در وضعیتی که حین تسلیم دارد موجب برائت متعهد می‌شود اگرچه کسر و نقصان داشته باشد، مشروط بر اینکه کسر و نقصان از تعدی و تفریط متعهد ناشی نشده باشد، مگر در مواردی که در این قانون تصریح شده است. ولی، اگر متعهد با انقضای اجل و مطالبه، تاخیر در تسلیم نموده باشد مسئول هر کسر و نقصان خواهد بود اگرچه کسر و نقصان مربوط به تقصیر شخص متعهد نباشد.</متن>
    </ماده>
    <ماده شماره="279">
      <متن>اگر موضوع تعهد عین شخصی نبوده و کلی باشد متعهد مجبور نیست که از فرد اعلای آن ایفاء کند لیکن از فردی هم که عرفاً معیوب‌ محسوب است نمیتواند بدهد.</متن>
    </ماده>
    <ماده شماره="280">
      <متن>انجام تعهد باید در محلی که عقد واقع شده به عمل آید مگر اینکه بین متعاملین قرارداد مخصوصی باشد یا عرف و عادت ترتیب‌ دیگری اقتضا نماید.</متن>
    </ماده>
    <ماده شماره="281">
      <متن>مخارج تادیه به عهده مدیون است مگر اینکه شرط خلاف شده باشد.</متن>
    </ماده>
    <ماده شماره="282">
      <متن>اگر کسی به یک نفر دیون متعدده داشته باشد تشخیص اینکه تادیه از بابت کدام دین است با مدیون میباشد.</متن>
    </ماده>
  </مبحث>
    <مبحث شماره="دوم" عنوان="در اقاله">
    <ماده شماره="283">
      <متن>بعد از معامله طرفین میتوانند به تراضی آن را اقاله و تفاسخ کنند.</متن>
    </ماده>
    <ماده شماره="284">
      <متن>اقاله به هر لفظ یا فعلی واقع میشود که دلالت بر بهم زدن معامله کند.</متن>
    </ماده>
    <ماده شماره="285">
      <متن>موضوع اقاله ممکن است تمام معامله واقع شود یا فقط مقداری از مورد آن.</متن>
    </ماده>
    <ماده شماره="286">
      <متن>تلف یکی از عوضین مانع اقاله نیست در این صورت به جای آن چیزی که تلف شده است مثل آن در صورت مثلی بودن و قیمت آن در صورت قیمی بودن داده میشود.</متن>
    </ماده>
    <ماده شماره="287">
      <متن>نمائات و منافع منفصله که از زمان عقد تا زمان اقاله در مورد معامله حادث میشود مال کسی است که به واسطه عقد مالک شده است ولی‌ نمائات متصله مال کسی است که در نتیجه اقاله مالک میشود.</متن>
    </ماده>
    <ماده شماره="288">
      <متن>اگر مالک بعد از عقد در مورد معامله تصرفاتی کند که موجب ازدیاد قیمت آن شود در حین اقاله به مقدار قیمتی که به سبب عمل او زیاد‌ شده است مستحق خواهد بود.</متن>
    </ماده>
  </مبحث>
    <مبحث شماره="سوم" عنوان="در ابرا">
    <ماده شماره="289">
      <متن>ابراء عبارت از این است که داین از حق خود به اختیار صرف‌نظر نماید.</متن>
    </ماده>
    <ماده شماره="290">
      <متن>ابراء وقتی موجب سقوط تعهد میشود که متعهدله برای ابراء اهلیت داشته باشد.</متن>
    </ماده>
    <ماده شماره="291">
      <متن>ابراء ذمه میت از دین صحیح است.</متن>
    </ماده>
  </مبحث>
    <مبحث شماره="چهارم" عنوان="در تبدیل تعهد">
    <ماده شماره="292">
      <متن>تبدیل تعهد در موارد ذیل حاصل میشود:</متن>
      <متن>1- وقتی که متعهد و متعهدله به تبدیل تعهد اصلی به تعهد جدیدی که قائم مقام آن میشود به سببی از اسباب تراضی نمایند در این صورت متعهد ‌نسبت به تعهد اصلی بری میشود.</متن>
      <متن>2- وقتی که شخص ثالث با رضایت متعهدله قبول کند که دین متعهد را ادا نماید.</متن>
      <متن>3- وقتی که متعهدله مافی‌الذمه متعهد را به کسی دیگر منتقل نماید.</متن>
    </ماده>
    <ماده شماره="293">
      <متن>در تبدیل تعهد تضمینات تعهد سابق به تعهد لاحق تعلق نخواهد گرفت مگر اینکه طرفین معامله آن را صراحتاً شرط کرده باشند.</متن>
    </ماده>
  </مبحث>
    <مبحث شماره="پنجم" عنوان="در تهاتر">
    <ماده شماره="294">
      <متن>وقتی دو نفر در مقابل یکدیگر مدیون باشند بین دیون آنها به یکدیگر به طریقی که در مواد ذیل مقرر است تهاتر حاصل میشود.</متن>
    </ماده>
    <ماده شماره="295">
      <متن>تهاتر قهری است و بدون اینکه طرفین در این موضوع تراضی نمایند حاصل میگردد بنابراین به محض اینکه دو نفر در مقابل یکدیگر ‌در آن واحد مدیون شدند هر دو دین تا اندازه‌ای که با هم معادله مینماید به‌طور تهاتر برطرف شده و طرفین به مقدار آن در مقابل یکدیگر بری‌ می‌شوند.</متن>
    </ماده>
    <ماده شماره="296">
      <متن>تهاتر فقط در مورد دو دینی حاصل میشود که موضوع آنها از یک جنس باشد با اتحاد زمان و مکان تادیه ولو به اختلاف سبب.</متن>
    </ماده>
    <ماده شماره="297">
      <متن>اگر بعد از ضمان مضمون‌له به مضمون‌عنه مدیون شود موجب فراغ ذمه ضامن نخواهد شد.</متن>
    </ماده>
    <ماده شماره="298">
      <متن>اگر فقط محل تادیه دینین مختلف باشد، تهاتر وقتی حاصل می‌شود که با تادیه مخارج مربوط به نقل موضوع قرض از محلی به محل دیگر یا به نحوی از انحاء طرفین حق تادیه در محل معین را ساقط نمایند.</متن>
    </ماده>
    <ماده شماره="299">
      <متن>در مقابل حقوق ثابته اشخاص ثالث تهاتر موثر نخواهد بود و بنابراین اگر موضوع دین به نفع شخص ثالثی در نزد مدیون مطابق قانون ‌توقیف شده باشد و مدیون بعد از این توقیف از داین خود طلبکار گردد دیگر نمی‌تواند به استناد تهاتر از تادیه مال توقیف شده امتناع کند.</متن>
    </ماده>
  </مبحث>
    <مبحث شماره="ششم" عنوان="مالکیت مافی‌الذمه‌">
    <ماده شماره="300">
      <متن>اگر مدیون مالک مافی‌الذمه خود گردد ذمه او بری می‌شود. مثل اینکه اگر کسی به مورث خود مدیون باشد، پس از فوت مورث دین او‌ نسبت به سهم‌الارث ساقط می‌شود.</متن>
    </ماده>
  </مبحث>
    <باب شماره="دوم‌" عنوان="در الزاماتی که بدون قرارداد حاصل می‌شود">
  </باب>
    <فصل شماره="اول" عنوان="در کلیات">
    <ماده شماره="301">
      <متن>کسی که عمداً یا اشتباهاً چیزی را که مستحق نبوده است دریافت کند ملزم است آن را به مالک تسلیم کند.</متن>
    </ماده>
    <ماده شماره="302">
      <متن>اگر کسی که اشتباهاً خود را مدیون میدانست آن دین را تادیه کند حق دارد از کسی که آن را بدون حق اخذ کرده است استرداد نماید.</متن>
    </ماده>
    <ماده شماره="303">
      <متن>کسی که مالی را من غیر حق دریافت کرده است ضامن عین و منافع آن است اعم از این که به عدم استحقاق خود عالم باشد یا جاهل.</متن>
    </ماده>
    <ماده شماره="304">
      <متن>اگر کسی که چیزی را بدون حق دریافت کرده است خود را محق می‌دانسته لیکن در واقع محق نبوده و آن چیز را فروخته باشد معامله ‌فضولی و تابع احکام مربوطه به آن خواهد بود.</متن>
    </ماده>
    <ماده شماره="305">
      <متن>در مورد مواد فوق صاحب مال باید از عهده مخارج لازمه که برای نگاهداری آن شده است بر آید مگر در صورت علم متصرف به عدم استحقاق خود.</متن>
    </ماده>
    <ماده شماره="306">
      <متن>اگر کسی اموال غایب یا محجور و امثال آن‌ها را بدون اجازه مالک یا کسی که حق اجازه دارد اداره کند باید حساب زمان تصدی خود را بدهد در صورتی که تحصیل اجازه در موقع مقدور بوده یا تاخیر در دخالت موجب ضرر نبوده است حق مطالبه مخارج نخواهد داشت ولی اگر عدم ‌دخالت یا تاخیر در دخالت موجب ضرر صاحب مال باشد دخالت ‌کننده مستحق اخذ مخارجی خواهد بود که برای اداره کردن لازم بوده است.</متن>
    </ماده>
  </فصل>
    <فصل شماره="دوم" عنوان="در ضمان قهری">
    <ماده شماره="307">
      <متن>امور ذیل موجب ضمان قهری است:</متن>
      <متن>1) غصب و آنچه که در حکم غصب است</متن>
      <متن>2) اتلاف</متن>
      <متن>3) تسبیب</متن>
      <متن>4) ‌استیفاء</متن>
    </ماده>
  </فصل>
    <مبحث شماره="اول" عنوان="در غصب">
    <ماده شماره="308">
      <متن>غصب استیلاء بر حق غیر است به نحو عدوان. اثبات ید بر مال غیر بدون مجوز هم در حکم غصب است.</متن>
    </ماده>
    <ماده شماره="309">
      <متن>هر گاه شخصی مالک را از تصرف در مال خود مانع شود بدون آن که خود او تسلط بر آن مال پیدا کند غاصب محسوب نمیشود لیکن ‌در صورت اتلاف یا تسبیب ضامن خواهد بود.</متن>
    </ماده>
    <ماده شماره="310">
      <متن>اگر کسی که مالی به عاریه یا به ودیعه و امثال آن‌ها در دست اوست منکر گردد از تاریخ انکار در حکم غاصب است.</متن>
    </ماده>
    <ماده شماره="311">
      <متن>غاصب باید مال مغصوب را عینا به صاحب آن رد نماید و اگر عین تلف شده باشد باید مثل یا قیمت آن را بدهد و اگر به علت دیگری رد عین ممکن نباشد باید بدل آن را بدهد.</متن>
    </ماده>
    <ماده شماره="312">
      <متن>هر گاه مال مغصوب مثلی بوده و مثل آن پیدا نشود غاصب باید قیمت حین‌الاداء را بدهد و اگر مثل موجود بوده و از مالیت افتاده باشد باید ‌آخرین قیمت آن را بدهد.</متن>
    </ماده>
    <ماده شماره="313">
      <متن>هر گاه کسی در زمین خود با مصالح متعلقه به دیگری بنائی سازد یا درخت غیر را بدون اذن مالک در آن زمین غرس کند صاحب مصالح‌ یا درخت میتواند قلع یا نزع آن را بخواهد مگر این که به اخذ قیمت تراضی نمایند.</متن>
    </ماده>
    <ماده شماره="314">
      <متن>اگر در نتیجه عمل غاصب قیمت مال مغصوب زیاد شود غاصب حق مطالبه قیمت زیادی را نخواهد داشت مگر اینکه آن زیادتی عین‌ باشد که در این صورت عین زاید متعلق به خود غاصب است.</متن>
    </ماده>
    <ماده شماره="315">
      <متن>غاصب مسئول هر نقص و عیبی است که در زمان تصرف او به مال مغصوب وارد شده باشد هر چند مستند به فعل او نباشد.</متن>
    </ماده>
    <ماده شماره="316">
      <متن>اگر کسی مال مغصوب را از غاصب غصب کند آن شخص نیز مثل غاصب سابق ضامن است اگر چه به غاصبیت غاصب اولی جاهل ‌باشد.</متن>
    </ماده>
    <ماده شماره="317">
      <متن>مالک میتواند عین و در صورت تلف شدن عین مثل یا قیمت تمام یا قسمتی از مال مغصوب را از غاصب اولی یا از هر یک از غاصبین‌ بعدی که بخواهد مطالبه کند.</متن>
    </ماده>
    <ماده شماره="318">
      <متن>هر گاه مالک رجوع کند به غاصبی که مال مغصوب در ید او تلف شده است آن شخص حق رجوع به غاصب دیگر ندارد ولی اگر به غاصب دیگری به غیر آن کسی که مال در ید او تلف شده است رجوع نماید مشارالیه نیز میتواند به کسی که مال در ید او تلف شده است رجوع کند و یا‌ به یکی از لاحقین خود رجوع کند تا منتهی شود به کسی که مال در ید او تلف شده است و به طور کلی ضمان بر عهده کسی مستقر است که مال‌ مغصوب در نزد او تلف شده است.</متن>
    </ماده>
    <ماده شماره="319">
      <متن>اگر مالک تمام یا قسمتی از مال مغصوب را از یکی از غاصبین بگیرد حق رجوع به قدر ماخوذ به غاصبین دیگر ندارد.</متن>
    </ماده>
    <ماده شماره="320">
      <متن>نسبت به منافع مال مغصوب هر یک از غاصبین به اندازه منافع زمان تصرف خود و مابعد خود ضامن است اگر چه استیفاء منفعت‌ نکرده باشد لیکن غاصبی که از عهده منافع زمان تصرف غاصبین لاحق خود بر آمده است میتواند به هر یک نسبت به زمان تصرف او رجوع کند.</متن>
    </ماده>
    <ماده شماره="321">
      <متن>هر گاه مالک ذمه یکی از غاصبین را نسبت به مثل یا قیمت مال مغصوب ابراء کند حق رجوع به غاصبین دیگر نخواهد داشت. ولی اگر ‌حق خود را به یکی از آنان به نحوی از انحاء انتقال دهد آن کس قائم مقام مالک میشود و دارای همان حقی خواهد بود که مالک دارا بوده است.</متن>
    </ماده>
    <ماده شماره="322">
      <متن>ابراء ذمه یکی از غاصبین نسبت به منافع زمان تصرف او موجب ابراء ذمه دیگران از حصه آن‌ها نخواهد بود لیکن اگر یکی از غاصبین را نسبت به منافع عین ابراء کند حق رجوع به لاحقین نخواهد داشت.</متن>
    </ماده>
    <ماده شماره="323">
      <متن>اگر کسی ملک مغصوب را از غاصب بخرد آن کس نیز ضامن است و مالک می‌تواند بر طبق مقررات مواد فوق به هر یک از بایع و ‌مشتری رجوع کرده عین و در صورت تلف شدن آن مثل یا قیمت مال و همچنین منافع آن را در هر حال مطالبه نماید.</متن>
    </ماده>
    <ماده شماره="324">
      <متن>در صورتی که مشتری عالم به غصب باشد حکم رجوع هر یک از بایع و مشتری به یکدیگر در آن چه که مالک از آنها گرفته است حکم‌ غاصب از غاصب بوده تابع مقررات فوق خواهد بود.</متن>
    </ماده>
    <ماده شماره="325">
      <متن>اگر مشتری جاهل به غصب بوده و مالک به او رجوع نموده باشد او نیز میتواند نسبت به ثمن و خسارات به بایع رجوع کند اگرچه مبیع ‌نزد خود مشتری تلف شده باشد و اگر مالک نسبت به مثل یا قیمت رجوع به بایع کند بایع حق رجوع به مشتری را نخواهد داشت.</متن>
    </ماده>
    <ماده شماره="326">
      <متن>اگر عوضی که مشتری عالم بر غصب در صورت تلف مبیع به مالک داده است زیاد بر مقدار ثمن باشد به مقدار زیاده نمیتواند رجوع به‌ بایع کند ولی نسبت به مقدار ثمن حق رجوع دارد.</متن>
    </ماده>
    <ماده شماره="327">
      <متن>اگر ترتّب ایادی بر مال مغصوب به معامله دیگری غیر از بیع باشد احکام راجعه به بیع مال غصب که فوقاً ذکر شده مجری خواهد بود.</متن>
    </ماده>
  </مبحث>
    <مبحث شماره="دوم" عنوان="در اتلاف">
    <ماده شماره="328">
      <متن>هر کس مال غیر را تلف کند ضامن آن است و باید مثل یا قیمت آن را بدهد اعم از این که از روی عمد تلف کرده باشد یا بدون عمد و ‌اعم از این که عین باشد یا منفعت و اگر آن را ناقص یا معیوب کند ضامن نقص قیمت آن مال است.</متن>
    </ماده>
    <ماده شماره="329">
      <متن>اگر کسی خانه یا بنای کسی را خراب کند باید آن را به مثل صورت اول بنا نماید و اگر ممکن نباشد باید از عهده قیمت بر آید.</متن>
    </ماده>
    <ماده شماره="330">
      <متن>اگر کسی حیوان متعلق به غیر را بدون اذن صاحب آن بکشد باید تفاوت قیمت زنده و کشته آن را بدهد ولیکن اگر برای دفاع از نفس‌ بکشد یا ناقص کند ضامن نیست.</متن>
    </ماده>
  </مبحث>
    <مبحث شماره="سوم" عنوان="در تسبیب">
    <ماده شماره="331">
      <متن>هر کس سبب تلف مالی بشود باید مثل یا قیمت آن را بدهد و اگر سبب نقص یا عیب آن شده باشد باید از عهده نقص قیمت آن برآید.</متن>
    </ماده>
    <ماده شماره="332">
      <متن>هر گاه یک نفر سبب تلف مالی را ایجاد کند و دیگری مباشر تلف شدن آن مال بشود مباشر مسئول است نه مسبب مگر این که سبب‌ اقوی باشد به نحوی که عرفاً اتلاف مستند به او باشد.</متن>
    </ماده>
    <ماده شماره="333">
      <متن>صاحب دیوار یا عمارت یا کارخانه مسئول خساراتی است که از خراب شدن آن وارد میشود مشروط بر این که خرابی در نتیجه عیبی‌ حاصل گردد که مالک مطلع بر آن بوده و یا از عدم مواظبت او تولید شده است.</متن>
    </ماده>
    <ماده شماره="334">
      <متن>مالک یا متصرف حیوان مسئول خساراتی نیست که از ناحیه آن حیوان وارد میشود مگر این که در حفظ حیوان تقصیر کرده باشد لیکن ‌در هر حال اگر حیوان به واسطه عمل کسی منشاء ضرر گردد فاعل آن عمل مسئول خسارات وارده خواهد بود.</متن>
    </ماده>
    <ماده شماره="335">
      <متن>در صورت تصادم بین دو کشتی یا دو قطار راه‌ آهن یا دو اتومبیل و امثال آنها مسئولیت متوجه طرفی خواهد بود که تصادم در نتیجه عمد یا مسامحه او حاصل شده باشد و اگر طرفین تقصیر یا مسامحه کرده باشند هر دو مسئول خواهند بود.</متن>
    </ماده>
  </مبحث>
    <مبحث شماره="چهارم" عنوان="در استیفا">
    <ماده شماره="336">
      <متن>هر گاه کسی بر حسب امر دیگری اقدام به عملی نماید که عرفاً برای آن عمل اجرتی بوده و یا آن شخص عادتاً مهیای آن عمل باشد عامل ‌مستحق اجرت عمل خود خواهد بود مگر این‌که معلوم شود که قصد تبرع داشته است.</متن>
      <متن>تبصره (الحاقی 1385/05/09) - چنانچه زوجه کارهایی را که شرعا به عهده وی نبوده و عرفا برای آن کار اجرت‌المثل باشد، به دستور زوج و با عدم قصد تبرع انجام داده باشد و برای دادگاه نیز ثابت شود، دادگاه اجرت‌المثل کارهای انجام گرفته را محاسبه و به پرداخت آن حکم می‌نماید.</متن>
    </ماده>
    <ماده شماره="337">
      <متن>هرگاه کسی بر حسب اذن صریح یا ضمنی از مال غیر استیفای منفعت کند صاحب مال مستحق اجرت‌المثل خواهد بود مگر این که معلوم شود که اذن در انتفاع مجانی بوده است.</متن>
    </ماده>
  </مبحث>
    <باب شماره="سوم‌" عنوان="در عقود معینه مختلفه">
  </باب>
    <فصل شماره="اول" عنوان="در بیع">
  </فصل>
    <مبحث شماره="اول" عنوان="در احکام بیع">
    <ماده شماره="338">
      <متن>بیع عبارت است از تملیک عین به عوض معلوم.</متن>
    </ماده>
    <ماده شماره="339">
      <متن>پس از توافق بایع و مشتری در مبیع و قیمت آن عقد بیع به ایجاب و قبول واقع میشود. ‌ممکن است بیع به داد و ستد نیز واقع گردد.</متن>
    </ماده>
    <ماده شماره="340">
      <متن>در ایجاب و قبول الفاظ و عبارات باید صریح در معنی بیع باشد.</متن>
    </ماده>
    <ماده شماره="341">
      <متن>بیع ممکن است مطلق باشد یا مشروط و نیز ممکن است که برای تسلیم تمام یا قسمتی از مبیع یا برای تادیه تمام یا قسمتی از ثمن‌ اجلی قرار داده شود.</متن>
    </ماده>
    <ماده شماره="342">
      <متن>مقدار و جنس و وصف مبیع باید معلوم باشد و تعیین مقدار آن به وزن یا کیل یا عدد یا ذرع یا مساحت یا مشاهده تابع عرف بلد است.</متن>
    </ماده>
    <ماده شماره="343">
      <متن>اگر مبیع به شرط مقدار معین فروخته شود بیع واقع میشود اگرچه هنوز مبیع شمرده نشده یا کیل یا ذرع نشده باشد.</متن>
    </ماده>
    <ماده شماره="344">
      <متن>اگر در عقد بیع شرطی ذکر نشده یا برای تسلیم مبیع یا تادیه قیمت موعدی معین نگشته باشد بیع قطعی و ثمن حال محسوب است مگر‌ این که بر حسب عرف و عادت محل یا عرف و عادت تجارت در معاملات تجارتی وجود شرطی یا موعدی معهود باشد اگرچه در قرارداد بیع ذکری‌ نشده باشد.</متن>
    </ماده>
  </مبحث>
    <مبحث شماره="دوم" عنوان="در طرفین معامله">
    <ماده شماره="345">
      <متن>هر یک از بایع و مشتری باید علاوه بر اهلیت قانونی برای معامله اهلیت برای تصرف در مبیع یا ثمن را نیز داشته باشد.</متن>
    </ماده>
    <ماده شماره="346">
      <متن>عقد بیع باید مقرون به رضای طرفین باشد و عقد مکره نافذ نیست.</متن>
    </ماده>
    <ماده شماره="347">
      <متن>شخص کور می‌تواند خرید و فروش نماید مشروط بر اینکه شخصاً به طریقی غیر از معاینه یا به وسیله کس دیگر ولو طرف معامله جهل خود را مرتفع نماید.</متن>
    </ماده>
  </مبحث>
    <مبحث شماره="سوم" عنوان="در مبیع">
    <ماده شماره="348">
      <متن>بیع چیزی که خرید و فروش آن قانوناً ممنوع است و یا چیزی که مالیت و یا منفعت عقلایی ندارد یا چیزی که بایع قدرت بر تسلیم آن‌ ندارد باطل است مگر این که مشتری خود قادر بر تَسَلُّم باشد.</متن>
    </ماده>
    <ماده شماره="349">
      <متن>بیع مال وقف صحیح نیست مگر در موردی که بین موقوف‌ علیهم تولید اختلاف شود به نحوی که بیم سفک دماء رود یا منجر به خرابی ‌مال موقوفه گردد و همچنین در مواردی که در مبحث راجع به وقف مقرر است.</متن>
    </ماده>
    <ماده شماره="350">
      <متن>مبیع ممکن است مفروز باشد یا مشاع یا مقدار معین به طور کلی از شیء متساوی‌الاجزاء و همچنین ممکن است کلی فی‌الذمه باشد.</متن>
    </ماده>
    <ماده شماره="351">
      <متن>در صورتی که مبیع کلی یعنی صادق بر افراد عدیده باشد بیع وقتی صحیح است که مقدار و جنس و وصف مبیع ذکر بشود.</متن>
    </ماده>
    <ماده شماره="352">
      <متن>بیع فضولی نافذ نیست مگر بعد از اجازه مالک به طوری که در معاملات فضولی مذکور است.</متن>
    </ماده>
    <ماده شماره="353">
      <متن>هر گاه چیز معین به عنوان جنس خاصی فروخته شود و در واقع از آن جنس نباشد بیع باطل است و اگر بعضی از آن از غیر جنس باشد نسبت به آن بعض باطل است و نسبت به مابقی مشتری حق فسخ دارد.</متن>
    </ماده>
    <ماده شماره="354">
      <متن>ممکن است بیع از روی نمونه به عمل آید در این صورت باید تمام مبیع مطابق نمونه تسلیم شود والا مشتری خیار فسخ خواهد‌ داشت.</متن>
    </ماده>
    <ماده شماره="355">
      <متن>اگر ملکی به شرط داشتن مساحت معین فروخته شده باشد و بعد معلوم شود که کمتر از آن مقدار است مشتری حق فسخ معامله را‌ خواهد داشت و اگر معلوم شود که بیشتر است، بایع میتواند آن را فسخ کند مگر این که در هر دو صورت، طرفین به محاسبه زیاده یا نقیصه تراضی‌ نمایند.</متن>
    </ماده>
    <ماده شماره="356">
      <متن>هر چیزی که بر حسب عرف و عادت جزء یا تابع مبیع شمرده شود یا قرائن دلالت بر دخول آن در مبیع نماید داخل در بیع و متعلق به مشتری است اگرچه در عقد صریحاً ذکر نشده باشد و اگرچه متعاملین جاهل بر عرف باشند.</متن>
    </ماده>
    <ماده شماره="357">
      <متن>هر چیزی که بر حسب عرف و عادت جزء یا از تابع مبیع شمرده نشود داخل در بیع نمیشود مگر این که صریحاً در عقد ذکر شده باشد.</متن>
    </ماده>
    <ماده شماره="358">
      <متن>نظر به دو ماده فوق در بیع باغ اشجار و در بیع خانه ممر و مجری و هر چه ملصق به بنا باشد به طوری که نتوان آن را بدون خرابی نقل‌ نمود متعلق به مشتری میشود و بر عکس زراعت در بیع زمین و میوه در بیع درخت و حمل در بیع حیوان متعلق به مشتری نمیشود مگر این که تصریح شده باشد یا بر حسب عرف از توابع شمرده شود. ‌در هر حال طرفین عقد میتوانند به عکس ترتیب فوق تراضی کنند.</متن>
    </ماده>
    <ماده شماره="359">
      <متن>هرگاه دخول شیء در مبیع عرفاً مشکوک باشد آن شیء داخل در بیع نخواهد بود مگر آن که تصریح شده باشد.</متن>
    </ماده>
    <ماده شماره="360">
      <متن>هر چیزی که فروش آن مستقلاً جایز است استثناء آن از مبیع نیز جایز است.</متن>
    </ماده>
    <ماده شماره="361">
      <متن>اگر در بیع عین معین معلوم شود که مبیع وجود نداشته بیع باطل است.</متن>
    </ماده>
  </مبحث>
    <مبحث شماره="چهارم" عنوان="در آثار بیع">
    <ماده شماره="362">
      <متن>آثار بیعی که صحیحاً واقع شده باشد از قرار ذیل است:</متن>
      <متن>1) به مجرد وقوع بیع مشتری مالک مبیع و بایع مالک ثمن می‌شود.</متن>
      <متن>2) عقد بیع بایع را ضامن درک مبیع و مشتری را ضامن درک ثمن قرار میدهد.</متن>
      <متن>3) ‌عقد بیع بایع را به تسلیم مبیع ملزم مینماید.</متن>
      <متن>4) ‌عقد بیع مشتری را به تادیه ثمن ملزم می‌کند.</متن>
    </ماده>
  </مبحث>
    <متن>❯ فقره اول - در ملکیت مبیع و ثمن</متن>
  <ماده شماره="363">
    <متن>در عقد بیع وجود خیار فسخ برای متبایعین یا وجود اجلی برای تسلیم مبیع یا تادیه ثمن مانع انتقال نمی‌شود بنابراین اگر ثمن یا مبیع‌ عین معین بوده و قبل از تسلیم آن احد متعاملین مفلس شود طرف دیگر حق مطالبه آن عین را خواهد داشت.</متن>
  </ماده>
  <ماده شماره="364">
    <متن>در بیع خیاری مالکیت از حین عقد بیع است نه از تاریخ انقضاء خیار و در بیعی که قبض شرط صحت است مثل بیع صرف انتقال از حین‌ حصول شرط است نه از حین وقوع بیع.</متن>
  </ماده>
  <ماده شماره="365">
    <متن>بیع فاسد اثری در تملک ندارد.</متن>
  </ماده>
  <ماده شماره="366">
    <متن>هر گاه کسی به بیع فاسد مالی را قبض کند باید آن را به صاحبش رد نماید و اگر تلف یا ناقص شود ضامن عین و منافع آن خواهد بود.</متن>
  </ماده>
  <متن>❯ فقره دوم - در تسلیم</متن>
  <ماده شماره="367">
    <متن>تسلیم عبارت است از دادن مبیع به تصرف مشتری به نحوی که متمکن از انحاء تصرفات و انتفاعات باشد و قبض عبارت است از ‌استیلاء مشتری بر مبیع.</متن>
  </ماده>
  <ماده شماره="368">
    <متن>تسلیم وقتی حاصل میشود که مبیع تحت اختیار مشتری گذاشته شده باشد اگر چه مشتری آن را هنوز عملاً تصرف نکرده باشد.</متن>
  </ماده>
  <ماده شماره="369">
    <متن>تسلیم به اختلاف مبیع به کیفیات مختلفه است و باید به نحوی باشد که عرفاً آن را تسلیم گویند.</متن>
  </ماده>
  <ماده شماره="370">
    <متن>اگر طرفین معامله برای تسلیم مبیع موعدی قرار داده باشند قدرت بر تسلیم در آن موعد شرط است نه در زمان عقد.</متن>
  </ماده>
  <ماده شماره="371">
    <متن>در بیعی که موقوف به اجازه مالک است قدرت بر تسلیم در زمان اجازه معتبر است.</متن>
  </ماده>
  <ماده شماره="372">
    <متن>اگر نسبت به بعض مبیع بایع قدرت بر تسلیم داشته و نسبت به بعض دیگر نداشته باشد بیع نسبت به بعض که قدرت بر تسلیم داشته‌ صحیح است و نسبت به بعض دیگر باطل است.</متن>
  </ماده>
  <ماده شماره="373">
    <متن>اگر مبیع قبلا در تصرف مشتری بوده باشد محتاج به قبض جدید نیست و همچنین است در ثمن.</متن>
  </ماده>
  <ماده شماره="374">
    <متن>در حصول قبض اذن بایع شرط نیست و مشتری میتواند مبیع را بدون اذن قبض کند.</متن>
  </ماده>
  <ماده شماره="375">
    <متن>مبیع باید در محلی تسلیم شود که عقد بیع در آنجا واقع شده است مگر این که عرف و عادت مقتضی تسلیم در محل دیگر باشد و یا در ‌ضمن بیع محل مخصوصی برای تسلیم معین شده باشد.</متن>
  </ماده>
  <ماده شماره="376">
    <متن>در صورت تاخیر در تسلیم مبیع یا ثمن ممتنع اجبار به تسلیم میشود.</متن>
  </ماده>
  <ماده شماره="377">
    <متن>هر یک از بایع و مشتری حق دارد از تسلیم مبیع یا ثمن خودداری کند تا طرف دیگر حاضر به تسلیم شود مگر این که مبیع یا ثمن ‌موجل باشد در این صورت هر کدام از مبیع یا ثمن که حال باشد باید تسلیم شود.</متن>
  </ماده>
  <ماده شماره="378">
    <متن>اگر بایع قبل از اخذ ثمن مبیع را به میل خود تسلیم مشتری نماید حق استرداد آن را نخواهد داشت مگر به موجب فسخ در مورد خیار.</متن>
  </ماده>
  <ماده شماره="379">
    <متن>اگر مشتری ملتزم شده باشد که برای ثمن ضامن یا رهن بدهد و عمل به شرط نکند بایع حق فسخ خواهد داشت. و اگر بایع ملتزم شده‌ باشد که برای درک مبیع ضامن بدهد و عمل به شرط نکند مشتری حق فسخ دارد.</متن>
  </ماده>
  <ماده شماره="380">
    <متن>در صورتی که مشتری مفلس شود و عین مبیع نزد او موجود باشد بایع حق استرداد آن را دارد و اگر مبیع هنوز تسلیم نشده باشد‌ میتواند از تسلیم آن امتناع کند.</متن>
  </ماده>
  <ماده شماره="381">
    <متن>مخارج تسلیم مبیع از قبیل اجرت نقل آن به محل تسلیم، اجرت شمردن و وزن کردن و غیره به عهده بایع است مخارج تسلیم ثمن بر‌عهده مشتری است.</متن>
  </ماده>
  <ماده شماره="382">
    <متن>هر گاه عرف و عادت از بابت مخارج معامله یا محل تسلیم برخلاف ترتیبی باشد که ذکر شده و یا در عقد برخلاف آن شرط شده باشد ‌باید بر طبق متعارف یا مشروط در عقد رفتار شود و همچنین متبایعین میتوانند آن را به تراضی تغییر دهند.</متن>
  </ماده>
  <ماده شماره="383">
    <متن>تسلیم باید شامل آن چیزی هم باشد که اجزاء و توابع مبیع شمرده میشود.</متن>
  </ماده>
  <ماده شماره="384">
    <متن>هر گاه در حال معامله مبیع از حیث مقدار معین بوده و در وقت تسلیم کمتر از آن مقدار در آید مشتری حق دارد که بیع را فسخ کند یا‌ قیمت موجود را با تادیه حصه‌ای از ثمن به نسبت موجود قبول نماید و اگر مبیع زیاده از مقدار معین باشد زیاده مال بایع است.</متن>
  </ماده>
  <ماده شماره="385">
    <متن>اگر مبیع از قبیل خانه یا فرش باشد که تجزیه آن بدون ضرر ممکن نمیشود و به شرط بودن مقدار معین فروخته شده ولی در حین تسلیم‌ کمتر یا بیشتر در آید در صورت اولی مشتری و در صورت دوم بایع حق فسخ خواهد داشت.</متن>
  </ماده>
  <ماده شماره="386">
    <متن>اگر در مورد دو ماده قبل معامله فسخ شود بایع باید علاوه بر ثمن مخارج معامله و مصارف متعارف را که مشتری نموده است بدهد.</متن>
  </ماده>
  <ماده شماره="387">
    <متن>اگر مبیع قبل از تسلیم بدون تقصیر و اهمال از طرف بایع تلف شود بیع منفسخ و ثمن باید به مشتری مسترد گردد مگر این که بایع برای‌ تسلیم به حاکم یا قائم مقام او رجوع نموده باشد که در این صورت تلف از مال مشتری خواهد بود.</متن>
  </ماده>
  <ماده شماره="388">
    <متن>اگر قبل از تسلیم در مبیع نقصی حاصل شود مشتری حق خواهد داشت که معامله را فسخ نماید.</متن>
  </ماده>
  <ماده شماره="389">
    <متن>اگر در مورد دو ماده فوق تلف شدن مبیع یا نقص آن ناشی از عمل مشتری باشد مشتری حقی بر بایع ندارد و باید ثمن را تادیه کند.</متن>
  </ماده>
  <متن>❯ فقره سوم - در ضمان درک</متن>
  <ماده شماره="390">
    <متن>اگر بعد از قبض ثمن مبیع کلاً یا جزائاً مستحق‌للغیر در آید بایع ضامن است اگر چه تصریح به ضمان نشده باشد.</متن>
  </ماده>
  <ماده شماره="391">
    <متن>در صورت مستحق‌ للغیر برآمدن کل یا بعض از مبیع، بایع باید ثمن مبیع را مسترد دارد و در صورت جهل مشتری به وجود فساد، بایع باید‌ از عهده غرامات وارده بر مشتری نیز برآید.</متن>
  </ماده>
  <ماده شماره="392">
    <متن>در مورد ماده قبل بایع باید از عهده تمام ثمنی که اخذ نموده است نسبت به کل یا بعض بر آید اگرچه بعد از عقد بیع به علتی از علل در‌ مبیع کسر قیمتی حاصل شده باشد.</متن>
  </ماده>
  <ماده شماره="393">
    <متن>راجع به زیادتی که از عمل مشتری در مبیع حاصل شده باشد مقررات ماده 314 مجری خواهد بود.</متن>
  </ماده>
  <متن>❯ فقره چهارم - در تادیه ثمن</متن>
  <ماده شماره="394">
    <متن>مشتری باید ثمن را در موعد و در محل و بر طبق شرایطی که در عقد بیع مقرر شده است تادیه نماید.</متن>
  </ماده>
  <ماده شماره="395">
    <متن>اگر مشتری ثمن را در موعد مقرر تادیه نکند بایع حق خواهد داشت که بر طبق مقررات راجعه به خیار تاخیر ثمن معامله را فسخ یا از‌ حاکم اجبار مشتری را به تادیه ثمن بخواهد.</متن>
  </ماده>
  <مبحث شماره="پنجم" عنوان="در خیارات و احکام راجعه به آن">
  </مبحث>
    <متن>❯ فقره اول - در خیارات</متن>
  <ماده شماره="396">
    <متن>خیارات از قرار ذیل‌اند:</متن>
    <متن>1) خیار مجلس</متن>
    <متن>2) خیار حیوان</متن>
    <متن>3) خیار شرط</متن>
    <متن>4) خیار تاخیر ثمن</متن>
    <متن>5) خیار رویت و تخلف وصف</متن>
    <متن>6) خیار غبن</متن>
    <متن>7) خیار عیب</متن>
    <متن>8) خیار تدلیس</متن>
    <متن>9) خیار تبعض صفقه</متن>
    <متن>10) خیار تخلف شرط</متن>
  </ماده>
  <متن>❯ اول - در خیار مجلس</متن>
  <ماده شماره="397">
    <متن>هر یک از متبایعین بعد از عقد فی‌المجلس و مادام که متفرق نشده‌اند اختیار فسخ معامله را دارند.</متن>
  </ماده>
  <متن>❯ دوم - در خیار حیوان</متن>
  <ماده شماره="398">
    <متن>اگر مبیع حیوان باشد مشتری تا سه روز از حین عقد اختیار فسخ معامله را دارد.</متن>
  </ماده>
  <متن>❯ سوم - در خیار شرط</متن>
  <ماده شماره="399">
    <متن>در عقد بیع ممکن است شرط شود که در مدت معین برای بایع یا مشتری یا هر دو یا شخص خارجی اختیار فسخ معامله باشد.</متن>
  </ماده>
  <ماده شماره="400">
    <متن>اگر ابتداء مدت خیار ذکر نشده باشد ابتداء آن از تاریخ عقد محسوب است والا تابع قرارداد متعاملین است.</متن>
  </ماده>
  <ماده شماره="401">
    <متن>اگر برای خیار شرط مدت تعیین نشده باشد هم شرط خیار و هم بیع باطل است.</متن>
  </ماده>
  <متن>❯ چهارم - در خیار تاخیر ثمن</متن>
  <ماده شماره="402">
    <متن>هر گاه مبیع عین خارجی و یا در حکم آن بوده و برای تادیه ثمن یا تسلیم مبیع بین متبایعین اجلی معین نشده باشد اگر سه روز از تاریخ‌ بیع بگذرد و در این مدت نه بایع مبیع را تسلیم مشتری نماید و نه مشتری تمام ثمن را به بایع بدهد بایع مختار در فسخ معامله میشود.</متن>
  </ماده>
  <ماده شماره="403">
    <متن>اگر بایع به نحوی از انحاء مطالبه ثمن نماید و به قرائن معلوم گردد که مقصود التزام به بیع بوده است خیار او ساقط خواهد شد.</متن>
  </ماده>
  <ماده شماره="404">
    <متن>هر گاه بایع در ظرف سه روز از تاریخ بیع تمام مبیع را تسلیم مشتری کند یا مشتری تمام ثمن را به بایع بدهد دیگر برای بایع اختیار فسخ نخواهد بود اگرچه ثانیاً به نحوی از انحاء مبیع به بایع و ثمن به مشتری برگشته باشد.</متن>
  </ماده>
  <ماده شماره="405">
    <متن>اگر مشتری ثمن را حاضر کرد که بدهد و بایع از اخذ آن امتناع نمود خیار فسخ نخواهد داشت.</متن>
  </ماده>
  <ماده شماره="406">
    <متن>خیار تاخیر مخصوص بایع است و برای مشتری از جهت تاخیر در تسلیم مبیع این اختیار نمی‌باشد.</متن>
  </ماده>
  <ماده شماره="407">
    <متن>تسلیم بعض ثمن یا دادن آن به کسی که حق قبض ندارد خیار بایع را ساقط نمی‌کند.</متن>
  </ماده>
  <ماده شماره="408">
    <متن>اگر مشتری برای ثمن ضامن بدهد یا بایع ثمن را حواله دهد بعد از تحقق حواله خیار تاخیر ساقط میشود.</متن>
  </ماده>
  <ماده شماره="409">
    <متن>هر گاه مبیع از چیزهایی باشد که در کمتر از سه روز فاسد و یا کم قیمت می‌شود ابتداء خیار از زمانی است که مبیع مشرف به فساد یا ‌کسر قیمت می‌گردد.</متن>
  </ماده>
  <متن>❯ پنجم - در خیار رویت و تخلف وصف</متن>
  <ماده شماره="410">
    <متن>هر گاه کسی مالی را ندیده و آن را فقط به وصف بخرد بعد از دیدن اگر دارای اوصافی که ذکر شده است نباشد مختار میشود که بیع را فسخ کند یا به همان نحو که هست قبول نماید.</متن>
  </ماده>
  <ماده شماره="411">
    <متن>اگر بایع مبیع را ندیده ولی مشتری آن را دیده باشد و مبیع غیر اوصافی که ذکر شده است دارا باشد فقط بایع خیار فسخ خواهد داشت.</متن>
  </ماده>
  <ماده شماره="412">
    <متن>هر گاه مشتری بعضی از مبیع را دیده و بعض دیگر را به وصف یا از روی نمونه خریده باشد و آن بعض مطابق وصف یا نمونه نباشد ‌میتواند تمام مبیع را رد کند یا تمام آن را قبول نماید.</متن>
  </ماده>
  <ماده شماره="413">
    <متن>هر گاه یکی از متبایعین مالی را سابقاً دیده و به اعتماد رویت سابق معامله کند و بعد از رویت معلوم شود که مال مزبور اوصاف سابقه را ندارد اختیار فسخ خواهد داشت.</متن>
  </ماده>
  <ماده شماره="414">
    <متن>در بیع کلی خیار رویت نیست و بایع باید جنسی بدهد که مطابق با اوصاف مقرره بین طرفین باشد.</متن>
  </ماده>
  <ماده شماره="415">
    <متن>خیار رویت و تخلف وصف بعد از رویت فوری است.</متن>
  </ماده>
  <متن>❯ ششم - در خیار غبن</متن>
  <ماده شماره="416">
    <متن>هر یک از متعاملین که در معامله غبن فاحش داشته باشد بعد از علم به غبن میتواند معامله را فسخ کند.</متن>
  </ماده>
  <ماده شماره="417">
    <متن>غبن در صورتی فاحش است که عرفاً قابل مسامحه نباشد.</متن>
  </ماده>
  <ماده شماره="418">
    <متن>اگر مغبون در حین معامله عالم به قیمت عادله بوده است خیار فسخ نخواهد داشت.</متن>
  </ماده>
  <ماده شماره="419">
    <متن>در تعیین مقدار غبن شرایط معامله نیز باید منظور گردد.</متن>
  </ماده>
  <ماده شماره="420">
    <متن>خیار غبن بعد از علم به غبن فوری است.</متن>
  </ماده>
  <ماده شماره="421">
    <متن>اگر کسی که طرف خود را مغبون کرده است تفاوت قیمت را بدهد خیار غبن ساقط نمیشود مگر اینکه مغبون به اخذ تفاوت قیمت ‌راضی گردد.</متن>
  </ماده>
  <متن>❯ هفتم - در خیار عیب</متن>
  <ماده شماره="422">
    <متن>اگر بعد از معامله ظاهر شود که مبیع معیوب بوده مشتری مختار است در قبول مبیع معیوب با اخذ ارش یا فسخ معامله.</متن>
  </ماده>
  <ماده شماره="423">
    <متن>خیار عیب وقتی برای مشتری ثابت میشود که عیب مخفی و موجود در حین عقد باشد.</متن>
  </ماده>
  <ماده شماره="424">
    <متن>عیب وقتی مخفی محسوب است که مشتری در زمان بیع عالم به آن نبوده است اعم از اینکه این عدم علم ناشی از آن باشد که عیب ‌واقعاً مستور بوده است یا اینکه ظاهر بوده ولی مشتری ملتفت آن نشده است.</متن>
  </ماده>
  <ماده شماره="425">
    <متن>عیبی که بعد از بیع و قبل از قبض در مبیع حادث شود در حکم عیب سابق است.</متن>
  </ماده>
  <ماده شماره="426">
    <متن>تشخیص عیب بر حسب عرف و عادت میشود و بنابراین ممکن است بر حسب ازمنه و امکنه مختلف شود.</متن>
  </ماده>
  <ماده شماره="427">
    <متن>اگر در مورد ظهور عیب مشتری اختیار ارش کند تفاوتی که باید به او داده شود به طریق ذیل معین میگردد:</متن>
    <متن>‌قیمت حقیقی مبیع در حال بی‌عیبی و قیمت حقیقی آن در حال معیوبی به توسط اهل خبره معین شود.</متن>
    <متن>‌اگر قیمت آن در حال بی‌عیبی مساوی با قیمتی باشد که در زمان بیع بین طرفین مقرر شده است تفاوت بین این قیمت و قیمت مبیع در حال معیوبی ‌مقدار ارش خواهد بود.</متن>
    <متن>‌و اگر قیمت مبیع در حال بی‌عیبی کمتر یا زیادتر از ثمن معامله باشد نسبت بین قیمت مبیع در حال معیوبی و قیمت آن در حال بی‌عیبی معین شده و بایع باید از ثمن مقرر به همان نسبت نگاه داشته و بقیه را به عنوان ارش به مشتری رد کند.</متن>
  </ماده>
  <ماده شماره="428">
    <متن>در صورت اختلاف بین اهل خبره حد وسط قیمت‌ها معتبر است.</متن>
  </ماده>
  <ماده شماره="429">
    <متن>در موارد ذیل مشتری نمیتواند بیع را فسخ کند و فقط میتواند ارش بگیرد:</متن>
    <متن>1- در صورت تلف شدن مبیع نزد مشتری یا منتقل کردن آن به غیر.</متن>
    <متن>2- در صورتی که تغییری در مبیع پیدا شود اعم از اینکه تغییر به فعل مشتری باشد یا نه.</متن>
    <متن>3 -در صورتی که بعد از قبض مبیع عیب دیگری در آن حادث شود مگر اینکه در زمان خیار مختص به مشتری حادث شده باشد که در اینصورت ‌مانع از فسخ و رد نیست.</متن>
  </ماده>
  <ماده شماره="430">
    <متن>اگر عیب حادث بعد از قبض در نتیجه عیب قدیم باشد مشتری حق رد را نیز خواهد داشت.</متن>
  </ماده>
  <ماده شماره="431">
    <متن>در صورتی که در یک عقد چند چیز فروخته شود بدون اینکه قیمت هر یک علیحده معین شده باشد و بعضی از آنها معیوب درآید‌ مشتری باید تمام آن را رد کند و ثمن را مسترد دارد یا تمام را نگه دارد و ارش بگیرد و تبعیض نمیتواند بکند مگر به رضای بایع.</متن>
  </ماده>
  <ماده شماره="432">
    <متن>در صورتی که در یک عقد بایع یک نفر و مشتری متعدد باشد و در مبیع عیبی ظاهر شود یکی از مشتری‌ها نمیتواند سهم خود را به تنهایی رد کند و دیگری سهم خود را نگاه دارد مگر با رضای بایع و بنابراین اگر در رد مبیع اتفاق نکردند فقط هر یک از آن‌ها حق ارش خواهد داشت.</متن>
  </ماده>
  <ماده شماره="433">
    <متن>اگر در یک عقد بایع متعدد باشد مشتری میتواند سهم یکی را رد و دیگری را با اخذ ارش قبول کند.</متن>
  </ماده>
  <ماده شماره="434">
    <متن>اگر ظاهر شود که مبیع معیوب اصلاً مالیت و قیمت نداشته بیع باطل است و اگر بعض مبیع قیمت نداشته باشد بیع نسبت به آن بعض ‌باطل است و مشتری نسبت به باقی از جهت تبعض صفقه اختیار فسخ دارد.</متن>
  </ماده>
  <ماده شماره="435">
    <متن>خیار عیب بعد از علم به آن فوری است.</متن>
  </ماده>
  <ماده شماره="436">
    <متن>اگر بایع از عیوب مبیع تبری کرده باشد به اینکه عهده عیوب را از خود سلب کرده یا با تمام عیوب بفروشد مشتری در صورت ظهور عیب حق رجوع به بایع نخواهد داشت و اگر بایع از عیب خاصی تبری کرده باشد فقط نسبت به همان عیب حق مراجعه ندارد.</متن>
  </ماده>
  <ماده شماره="437">
    <متن>از حیث احکام عیب، ثمن شخصی مثل مبیع شخصی است.</متن>
  </ماده>
  <متن>❯ هشتم - در خیار تدلیس</متن>
  <ماده شماره="438">
    <متن>تدلیس عبارت است از عملیاتی که موجب فریب طرف معامله شود.</متن>
  </ماده>
  <ماده شماره="439">
    <متن>اگر بایع تدلیس نموده باشد مشتری حق فسخ بیع را خواهد داشت و همچنین است بایع نسبت به ثمن شخصی در صورت تدلیس‌ مشتری.</متن>
  </ماده>
  <ماده شماره="440">
    <متن>خیار تدلیس بعد از علم به آن فوری است.</متن>
  </ماده>
  <متن>❯ نهم - در خیار تبعض صفقه</متن>
  <ماده شماره="441">
    <متن>خیار تبعض صفقه وقتی حاصل میشود که عقد بیع نسبت به بعض مبیع به جهتی از جهات باطل باشد در این صورت مشتری حق ‌خواهد داشت بیع را فسخ نماید یا به نسبت قسمتی که بیع واقع شده است قبول کند و نسبت به قسمتی که بیع باطل بوده است ثمن را استرداد کند.</متن>
  </ماده>
  <ماده شماره="442">
    <متن>در مورد تبعض صفقه قسمتی از ثمن که باید به مشتری برگردد به طریق ذیل حساب میشود:</متن>
    <متن>‌آن قسمت از مبیع که به ملکیت مشتری قرار گرفته منفرداً قیمت میشود و هر نسبتی که بین قیمت مزبور و قیمتی که مجموع مبیع در حال اجتماع دارد‌ پیدا شود به همان نسبت از ثمن را بایع نگاه داشته و بقیه را باید به مشتری رد نماید.</متن>
  </ماده>
  <ماده شماره="443">
    <متن>تبعض صفقه وقتی موجب خیار است که مشتری در حین معامله عالم به آن نباشد ولی در هر حال ثمن تقسیط می‌شود.</متن>
  </ماده>
  <متن>❯ دهم - در خیار تخلف شرط</متن>
  <ماده شماره="444">
    <متن>احکام خیار تخلف شرط به طوری است که در مواد 234 الی 245 ذکر شده است.</متن>
  </ماده>
  <متن>❯ فقره دوم - در احکام خیارات به طور کلی</متن>
  <ماده شماره="445">
    <متن>هر یک از خیارات بعد از فوت منتقل به وراث می‌شود.</متن>
  </ماده>
  <ماده شماره="446">
    <متن>خیار شرط ممکن است به قید مباشرت و اختصاص به شخص مشروط ‌له قرار داده شود در این صورت منتقل به وراث نخواهد شد.</متن>
  </ماده>
  <ماده شماره="447">
    <متن>هر گاه شرط خیار برای شخصی غیر از متعاملین شده باشد منتقل به ورثه نخواهد شد.</متن>
  </ماده>
  <ماده شماره="448">
    <متن>سقوط تمام یا بعضی از خیارات را میتوان در ضمن عقد شرط نمود.</متن>
  </ماده>
  <ماده شماره="449">
    <متن>فسخ به هر لفظ یا فعلی که دلالت بر آن نماید حاصل میشود.</متن>
  </ماده>
  <ماده شماره="450">
    <متن>تصرفاتی که نوعاً کاشف از رضای معامله باشد امضای فعلی است مثل آن که مشتری که خیار دارد با علم به خیار مبیع را بفروشد یا رهن ‌بگذارد.</متن>
  </ماده>
  <ماده شماره="451">
    <متن>تصرفاتی که نوعاً کاشف از بهم زدن معامله باشد فسخ فعلی است.</متن>
  </ماده>
  <ماده شماره="452">
    <متن>اگر متعاملین هر دو خیار داشته باشند و یکی از آن‌ها امضا کند و دیگری فسخ نماید معامله منفسخ میشود.</متن>
  </ماده>
  <ماده شماره="453">
    <متن>در خیار مجلس و حیوان و شرط اگر مبیع بعد از تسلیم و در زمان خیار بایع یا متعاملین تلف یا ناقص شود بر عهده مشتری است و اگر ‌خیار مختص مشتری باشد تلف یا نقص به عهده بایع است.</متن>
  </ماده>
  <ماده شماره="454">
    <متن>هر گاه مشتری مبیع را اجاره داده باشد و بیع فسخ شود اجاره باطل نمیشود مگر اینکه عدم تصرفات ناقله در عین و منفعت بر مشتری ‌صریحاً یا ضمناً شرط شده که در این صورت اجاره باطل است.</متن>
  </ماده>
  <ماده شماره="455">
    <متن>اگر پس از عقد بیع مشتری تمام یا قسمتی از مبیع را متعلق حق غیر قرار دهد مثل اینکه نزد کسی رهن گذارد فسخ معامله موجب زوال ‌حق شخص مزبور نخواهد شد مگر اینکه شرط خلاف شده باشد.</متن>
  </ماده>
  <ماده شماره="456">
    <متن>تمام انواع خیار در جمیع معاملات لازمه ممکن است موجود باشد مگر خیار مجلس و حیوان و تاخیر ثمن که مخصوص بیع است.</متن>
  </ماده>
  <ماده شماره="457">
    <متن>هر بیع لازم است مگر اینکه یکی از خیارات در آن ثابت شود.</متن>
  </ماده>
  <فصل شماره="دوم" عنوان="در بیع شرط">
    <ماده شماره="458">
      <متن>در عقد بیع متعاملین میتوانند شرط نمایند که هر گاه بایع در مدت معینی تمام مثل ثمن را به مشتری رد کند خیار فسخ معامله را نسبت ‌به تمام مبیع داشته باشد و همچنین میتوانند شرط کنند که هر گاه بعض مثل ثمن را رد کرد خیار فسخ معامله را نسبت ‌به تمام یا بعض مبیع داشته باشد‌ در هر حال حق خیار تابع قرار داد متعاملین خواهد بود و هر گاه نسبت ‌به ثمن قید تمام یا بعض نشده باشد خیار ثابت نخواهد بود مگر با رد تمام ثمن.</متن>
    </ماده>
    <ماده شماره="459">
      <متن>در بیع شرط به مجرد عقد مبیع ملک مشتری می‌شود با قید خیار برای بایع بنابراین اگر بایع به شرایطی که بین او و مشتری برای ‌استرداد مبیع مقرر شده است عمل ننماید بیع قطعی شده و مشتری مالک قطعی مبیع می‌گردد و اگر بالعکس بایع به شرایط مزبوره عمل نماید و مبیع را‌ استرداد کند از حین فسخ مبیع مال بایع خواهد شد ولی نمائات و منافع حاصله از حین عقد تا حین فسخ مال مشتری است.</متن>
    </ماده>
    <ماده شماره="460">
      <متن>در بیع شرط مشتری نمیتواند در مبیع تصرفی که منافی خیار باشد از قبیل نقل و انتقال و غیره بنماید.</متن>
    </ماده>
    <ماده شماره="461">
      <متن>اگر مشتری در زمان خیار از اخذ ثمن امتناع کند بایع میتواند با تسلیم ثمن به حاکم یا قائم مقام او معامله را فسخ کند.</متن>
    </ماده>
    <ماده شماره="462">
      <متن>اگر مبیع به شرط به واسطه فوت مشتری به ورثه او منتقل شود حق فسخ بیع در مقابل ورثه به همان ترتیبی که بوده است باقی خواهد‌ بود.</متن>
    </ماده>
    <ماده شماره="463">
      <متن>اگر در بیع شرط معلوم شود که قصد بایع حقیقت بیع نبوده است احکام بیع در آن مجری نخواهد بود.</متن>
    </ماده>
  </فصل>
    <فصل شماره="سوم" عنوان="در معاوضه">
    <ماده شماره="464">
      <متن>معاوضه عقدی است که به موجب آن یکی از طرفین مالی میدهد به عوض مال دیگر که از طرف دیگر اخذ میکند بدون ملاحظه اینکه یکی از عوضین مبیع و دیگری ثمن باشد.</متن>
    </ماده>
    <ماده شماره="465">
      <متن>در معاوضه احکام خاصه بیع جاری نیست.</متن>
    </ماده>
  </فصل>
    <فصل شماره="چهارم" عنوان="در اجاره">
    <ماده شماره="466">
      <متن>اجاره عقدی است که به موجب آن مستاجر مالک منافع عین مستاجره میشود. اجاره دهنده را موجر و اجاره کننده را مستاجر و مورد ‌اجاره را عین مستاجره گویند.</متن>
    </ماده>
    <ماده شماره="467">
      <متن>مورد اجاره ممکن است اشیاء یا حیوان یا انسان باشد.</متن>
    </ماده>
  </فصل>
    <مبحث شماره="اول" عنوان="در اجاره‌ی اشیا">
    <ماده شماره="468">
      <متن>در اجاره اشیاء مدت اجاره باید معین شود والا اجاره باطل است.</متن>
    </ماده>
    <ماده شماره="469">
      <متن>مدت اجاره از روزی شروع میشود که بین طرفین مقرر شده است و اگر در عقد اجاره ابتدای مدت ذکر نشده باشد از وقت عقد ‌محسوب است.</متن>
    </ماده>
    <ماده شماره="470">
      <متن>در صحت اجاره قدرت بر تسلیم عین مستاجره شرط است.</متن>
    </ماده>
    <ماده شماره="471">
      <متن>برای صحت اجاره باید انتفاع از عین مستاجره با بقای اصل آن ممکن باشد.</متن>
    </ماده>
    <ماده شماره="472">
      <متن>عین مستاجره باید معین باشد و اجاره عین مجهول یا مردد باطل است.</متن>
    </ماده>
    <ماده شماره="473">
      <متن>لازم نیست که موجر مالک عین مستاجره باشد ولی باید مالک منافع آن باشد.</متن>
    </ماده>
    <ماده شماره="474">
      <متن>مستاجر میتواند عین مستاجره را به دیگری اجاره بدهد مگر اینکه در عقد اجاره خلاف آن شرط شده باشد.</متن>
    </ماده>
    <ماده شماره="475">
      <متن>اجاره مال مشاع جائز است لیکن تسلیم عین مستاجره موقوف است به اذن شریک.</متن>
    </ماده>
    <ماده شماره="476">
      <متن>موجر باید عین مستاجره را تسلیم مستاجر کند و در صورت امتناع موجر اجبار میشود و در صورت تعذر اجبار مستاجر خیار فسخ ‌دارد.</متن>
    </ماده>
    <ماده شماره="477">
      <متن>موجر باید عین مستاجره را در حالتی تسلیم نماید که مستاجر بتواند استفاده مطلوبه از آن را بکند.</متن>
    </ماده>
    <ماده شماره="478">
      <متن>هر گاه معلوم شود عین مستاجره در حال اجاره معیوب بوده مستاجر میتواند اجاره را فسخ کند یا به همان نحوی که بوده است اجاره را‌ با تمام اجرت قبول کند ولی اگر موجر رفع عیب کند به نحوی که به مستاجر ضرری نرسد مستاجر حق فسخ ندارد.</متن>
    </ماده>
    <ماده شماره="479">
      <متن>عیبی که موجب فسخ اجاره میشود عیبی است که موجب نقصان منفعت یا صعوبت در انتفاع باشد.</متن>
    </ماده>
    <ماده شماره="480">
      <متن>عیبی که بعد از عقد و قبل از قبض منفعت در عین مستاجره حادث شود موجب خیار است و اگر عیب در اثناء مدت اجاره حادث شود ‌نسبت به بقیه مدت خیار ثابت است.</متن>
    </ماده>
    <ماده شماره="481">
      <متن>هر گاه عین مستاجره به واسطه عیب از قابلیت انتفاع خارج شده و نتوان رفع عیب نمود اجاره باطل میشود.</متن>
    </ماده>
    <ماده شماره="482">
      <متن>اگر مورد اجاره عین کلی باشد و فردی که موجر داده معیوب درآید مستاجر حق فسخ ندارد و میتواند موجر را مجبور به تبدیل آن‌ نماید و اگر تبدیل آن ممکن نباشد حق فسخ خواهد داشت.</متن>
    </ماده>
    <ماده شماره="483">
      <متن>اگر در مدت اجاره عین مستاجره به واسطه حادثه کلاً یا بعضاً تلف شود از زمان تلف نسبت به مقدار تلف شده منفسخ میشود و در صورت تلف بعض آن مستاجر حق دارد اجاره را نسبت به بقیه فسخ کند یا فقط مطالبه تقلیل نسبی مال‌الاجاره نماید.</متن>
    </ماده>
    <ماده شماره="484">
      <متن>موجر نمیتواند در مدت اجاره در عین مستاجره تغییری دهد که منافی مقصود مستاجر از استیجار باشد.</متن>
    </ماده>
    <ماده شماره="485">
      <متن>اگر در مدت اجاره در عین مستاجره تعمیراتی لازم آید که تاخیر در آن موجب ضرر موجر باشد مستاجر نمیتواند مانع تعمیرات مزبوره‌ گردد اگر چه در مدت تمام یا قسمتی از زمان تعمیر نتواند از عین مستاجره کلاً یا بعضاً استفاده نماید در این صورت حق فسخ اجاره را خواهد داشت.</متن>
    </ماده>
    <ماده شماره="486">
      <متن>تعمیرات و کلیه مخارجی که در عین مستاجره برای امکان انتفاع از آن لازم است به عهده مالک است مگر آنکه شرط خلاف شده یا‌ عرف بلد بر خلاف آن جاری باشد و همچنین است آلات و ادواتی که برای امکان انتفاع از عین مستاجره لازم میباشد.</متن>
    </ماده>
    <ماده شماره="487">
      <متن>هر گاه مستاجر نسبت به عین مستاجره تعدی یا تفریط نماید و موجر قادر بر منع آن نباشد موجر حق فسخ دارد.</متن>
    </ماده>
    <ماده شماره="488">
      <متن>اگر شخص ثالثی بدون ادعای حقی در عین مستاجره یا منافع آن مزاحم مستاجر گردد در صورتی که قبل از قبض باشد مستاجر حق فسخ ‌دارد و اگر فسخ ننمود میتواند برای رفع مزاحمت و مطالبه اجرت‌المثل به خود مزاحم رجوع کند و اگر مزاحمت بعد از قبض واقع شود حق فسخ ندارد ‌و فقط میتواند به مزاحم رجوع کند.</متن>
    </ماده>
    <ماده شماره="489">
      <متن>اگر شخصی که مزاحمت مینماید مدعی حق نسبت به عین مستاجره یا منافع آن باشد مزاحم نمیتواند عین مزبور را از ید مستاجر ‌انتزاع نماید مگر بعد از اثبات حق با طرفیت مالک و مستاجر هر دو.</متن>
    </ماده>
    <ماده شماره="490">
      <متن>مستاجر باید:</متن>
      <متن>اولاً- در استعمال عین مستاجره به نحو متعارف رفتار کرده و تعدی یا تفریط نکند.</متن>
      <متن>ثانیاً- عین مستاجره برای همان مصرفی که در اجاره مقرر شده و در صورت عدم تعیین در منافع مقصوده که از اوضاع و احوال استنباط میشود ‌استعمال نماید.</متن>
      <متن>ثالثاً- مال‌الاجاره را در مواعدی که بین طرفین مقرر است تادیه کند و در صورت عدم تعیین موعد نقداً باید بپردازد.</متن>
    </ماده>
    <ماده شماره="491">
      <متن>اگر منفعتی که در اجاره تعیین شده است به خصوصیت آن منظور نبوده مستاجر میتواند استفاده منفعتی کند که از حیث ضرر مساوی یا ‌کمتر از منفعت معینه باشد.</متن>
    </ماده>
    <ماده شماره="492">
      <متن>اگر مستاجر عین مستاجره را در غیر موردی که در اجاره ذکر شده باشد یا از اوضاع و احوال استنباط میشود استعمال کند و منع آن ‌ممکن نباشد موجر حق فسخ اجاره را خواهد داشت.</متن>
    </ماده>
    <ماده شماره="493">
      <متن>مستاجر نسبت به عین مستاجره ضامن نیست به این معنی که اگر عین مستاجره بدون تفریط یا تعدی او کلاً یا بعضاً تلف شود مسئول نخواهد بود ولی اگر مستاجر تفریط یا تعدی نماید ضامن است اگر چه نقص در ‌نتیجه تفریط یا تعدی حاصل نشده باشد.</متن>
    </ماده>
    <ماده شماره="494">
      <متن>عقد اجاره به محض انقضاء مدت برطرف میشود و اگر پس از انقضاء آن مستاجر عین مستاجره را بدون اذن مالک مدتی در تصرف‌ خود نگاه دارد موجر برای مدت مزبور مستحق اجرت‌المثل خواهد بود اگرچه مستاجر استیفاء منفعت نکرده باشد و اگر با اجازه مالک در تصرف نگه دارد وقتی باید اجرت‌المثل بدهد که استیفاء منفعت کرده باشد مگر اینکه مالک اجازه داده باشد که مجاناً استفاده نماید.</متن>
    </ماده>
    <ماده شماره="495">
      <متن>اگر برای تادیه مال‌الاجاره ضامنی داده شده باشد ضامن مسئول اجرت‌المثل مذکور در ماده فوق نخواهد بود.</متن>
    </ماده>
    <ماده شماره="496">
      <متن>عقد اجاره به واسطه تلف شدن عین مستاجره از تاریخ تلف باطل می‌شود و نسبت به تخلف از شرایطی که بین موجر و مستاجر مقرر‌ است خیار فسخ از تاریخ تخلف ثابت میگردد.</متن>
    </ماده>
    <ماده شماره="497">
      <متن>عقد اجاره به واسطه فوت موجر یا مستاجر باطل نمیشود ولیکن اگر موجر فقط برای مدت عمر خود مالک منافع عین مستاجره بوده ‌است اجاره به فوت موجر باطل میشود. اگر شرط مباشرت مستاجر شده باشد به فوت مستاجر باطل میگردد.</متن>
    </ماده>
    <ماده شماره="498">
      <متن>اگر عین مستاجره به دیگری منتقل شود اجاره به حال خود باقی است مگر اینکه موجر حق فسخ در صورت نقل را برای خود شرط ‌کرده باشد.</متن>
    </ماده>
    <ماده شماره="499">
      <متن>هر گاه متولی با ملاحظه صرفه وقف مال موقوفه را اجاره دهد اجاره به فوت او باطل نمی‌گردد.</متن>
    </ماده>
    <ماده شماره="500">
      <متن>در بیع شرط مشتری میتواند مبیع را برای مدتی که بایع حق خیار ندارد اجاره دهد و اگر اجاره منافی با خیار بایع باشد به وسیله جعل ‌خیار یا نحو آن حق بایع را محفوظ دارد والا اجاره تا حدی که منافی با حق بایع باشد باطل خواهد بود.</متن>
    </ماده>
    <ماده شماره="501">
      <متن>اگر در عقد اجاره مدت به طور صریح ذکر نشده و مال‌الاجاره هم از قرار روز یا ماه یا سالی فلان مبلغ معین شده باشد اجاره برای یک روز یا یک ماه یا یک سال صحیح خواهد بود و اگر مستاجر عین مستاجره را بیش از مدت‌های مزبوره در تصرف خود نگاه دارد و موجر هم تخلیه ید او را‌ نخواهد موجر به موجب مراضات حاصله برای بقیه مدت و به نسبت زمان تصرف مستحق اجرت مقرر بین طرفین خواهد بود.</متن>
    </ماده>
    <ماده شماره="502">
      <متن>اگر مستاجر در عین مستاجره بدون اذن موجر تعمیراتی نماید حق مطالبه قیمت آن را نخواهد داشت.</متن>
    </ماده>
    <ماده شماره="503">
      <متن>هر گاه مستاجر بدون اجازه موجر در خانه یا زمینی که اجاره کرده وضع بنا یا غرس اشجار کند هر یک از موجر و مستاجر حق دارد هر‌ وقت بخواهد بنا را خراب یا درخت را قطع نماید در این صورت اگر در عین مستاجره نقصی حاصل شود بر عهده مستاجر است.</متن>
    </ماده>
    <ماده شماره="504">
      <متن>هر گاه مستاجر به موجب عقد اجاره مجاز در بنا یا غرس بوده موجر نمیتواند مستاجر را به خراب کردن یا کندن آن اجبار کند و بعد از‌ انقضاء مدت اگر بنا یا درخت در تصرف مستاجر باقی بماند موجر حق مطالبه اجرت‌المثل زمین را خواهد داشت و اگر در تصرف موجر باشد مستاجر ‌حق مطالبه اجرت‌المثل بنا یا درخت را خواهد داشت.</متن>
    </ماده>
    <ماده شماره="505">
      <متن>اقساط مال‌الاجاره که به علت نرسیدن موعد پرداخت آن بر ذمه مستاجر مستقر نشده است به موت او حال نمیشود.</متن>
    </ماده>
    <ماده شماره="506">
      <متن>در اجاره عقار آفت زراعت از هر قبیل که باشد به عهده مستاجر است مگر اینکه در عقد اجاره طور دیگر شرط شده باشد.</متن>
    </ماده>
  </مبحث>
    <مبحث شماره="دوم" عنوان="در اجاره‌ی حیوانات">
    <ماده شماره="507">
      <متن>در اجاره حیوان تعیین منفعت یا به تعیین مدت اجاره است یا به بیان مسافت و محلی که راکب یا محمول باید به آنجا حمل شود.</متن>
    </ماده>
    <ماده شماره="508">
      <متن>در موردی که منفعت به بیان مدت اجاره معلوم شود تعیین راکب یا محمول لازم نیست ولی مستاجر نمیتواند زیاده بر مقدار متعارف ‌حمل کند و اگر منفعت به بیان مسافت و محل معین شده باشد تعیین راکب یا محمول لازم است.</متن>
    </ماده>
    <ماده شماره="509">
      <متن>در اجاره حیوان ممکن است شرط شود که اگر موجر در وقت معین محمول را به مقصد نرساند مقدار معینی از مال‌الاجاره کم شود.</متن>
    </ماده>
    <ماده شماره="510">
      <متن>در اجاره حیوان لازم نیست که عین مستاجره حیوان معینی باشد بلکه تعیین آن به نوع معینی کافی خواهد بود.</متن>
    </ماده>
    <ماده شماره="511">
      <متن>حیوانی که مورد اجاره است باید برای همان مقصودی استعمال شود که قصد طرفین بوده است بنابراین حیوانی که برای سواری اجاره‌ شده است نمی‌توان برای بارکشی استعمال نمود.</متن>
    </ماده>
  </مبحث>
    <مبحث شماره="سوم" عنوان="در اجاره‌ی اشخاص">
    <ماده شماره="512">
      <متن>در اجاره اشخاص کسی که اجاره میکند مستاجر و کسی که مورد اجاره واقع میشود اجیر و مال‌الاجاره اجرت نامیده می‌شود.</متن>
    </ماده>
    <ماده شماره="513">
      <متن>اقسام عمده اجاره اشخاص از قرار ذیل است:</متن>
      <متن>1) اجاره خدمه و کارگران از هر قبیل.</متن>
      <متن>2) اجاره متصدیان حمل و نقل اشخاص یا مال‌التجاره اعم از راه خشکی یا آب یا هوا.</متن>
    </ماده>
  </مبحث>
    <متن>❯ فقره اول - در اجاره‌ی خدمه و کارگر</متن>
  <ماده شماره="514">
    <متن>خادم یا کارگر نمی‌تواند اجیر شود مگر برای مدت معینی یا برای انجام امر معینی.</متن>
  </ماده>
  <ماده شماره="515">
    <متن>اگر کسی بدون تعیین انتهاء مدت اجیر شود مدت اجاره محدود خواهد بود به مدتی که مزد از قرار آن معین شده است بنابراین اگر مزد ‌اجیر از قرار روز یا هفته یا ماه یا سالی فلان مبلغ معین شده باشد مدت اجاره محدود به یک روز یا یک هفته یا یک ماه یا یک سال خواهد بود و پس از‌ انقضاء مدت مزبور اجاره برطرف میشود ولی اگر پس از انقضاء مدت اجیر به خدمت خود دوام دهد و موجر او را نگاه دارد اجیر نظر به مراضات حاصله به همان طوری که در زمان اجاره بین او و موجر مقرر بود مستحق اجرت خواهد شد.</متن>
  </ماده>
  <متن>❯ فقره دوم - در اجاره‌ی متصدی حمل و نقل</متن>
  <ماده شماره="516">
    <متن>تعهدات متصدیان حمل و نقل، اعم از اینکه از راه خشکی یا آب یا هوا باشد برای حفاظت و نگاهداری اشیایی که به آن‌ها سپرده می‌شود ‌همان است که برای امانتداران مقرر است. بنابراین در صورت تفریط یا تعدی، مسئول تلف یا ضایع شدن اشیایی خواهند بود که برای حمل به آن‌ها داده ‌‌‌می‌شود و این مسئولیت از تاریخ تحویل اشیا به آنان خواهد بود.</متن>
  </ماده>
  <ماده شماره="517">
    <متن>مفاد ماده 509 در مورد متصدیان حمل و نقل نیز مجری خواهد بود.</متن>
  </ماده>
  <فصل شماره="پنجم" عنوان="در مزارعه و مساقات">
  </فصل>
    <مبحث شماره="اول" عنوان="در مزارعه">
    <ماده شماره="518">
      <متن>مزارعه عقدی است که به موجب آن احد طرفین زمینی را برای مدت معینی به طرف دیگر میدهد که آن را زراعت کرده و حاصل را‌ تقسیم کنند.</متن>
    </ماده>
    <ماده شماره="519">
      <متن>در عقد مزارعه حصه هر یک از مزارع و عامل باید به نحو اشاعه از قبیل ربع یا ثلث یا نصف و غیره معین گردد و اگر به نحو دیگر باشد ‌احکام مزارعه جاری نخواهد شد.</متن>
    </ماده>
    <ماده شماره="520">
      <متن>در مزارعه جائز است شرط شود که یکی از دو طرف علاوه بر حصه از حاصل مال دیگری نیز به طرف مقابل بدهد.</متن>
    </ماده>
    <ماده شماره="521">
      <متن>در عقد مزارعه ممکن است هر یک از بذر و عوامل مال مزارع باشد یا عامل در این صورت نیز حصه مشاع هر یک از طرفین بر طبق‌ قرارداد یا عرف بلد خواهد بود.</متن>
    </ماده>
    <ماده شماره="522">
      <متن>در عقد مزارعه لازم نیست که متصرف زمین مالک آن هم باشد ولی لازم است که مالک منافع بوده باشد یا به عنوانی از عناوین از قبیل ‌ولایت و غیره حق تصرف در آن را داشته باشد.</متن>
    </ماده>
    <ماده شماره="523">
      <متن>زمینی که مورد مزارعه است باید برای زرع مقصود قابل باشد اگرچه محتاج به اصلاح یا تحصیل آب باشد و اگر زرع محتاج به عملیاتی‌ باشد از قبیل حفر نهر یا چاه و غیره و عامل در حین عقد جاهل به آن بوده باشد حق فسخ معامله را خواهد داشت.</متن>
    </ماده>
    <ماده شماره="524">
      <متن>نوع زرع باید در عقد مزارعه معین باشد مگر اینکه بر حسب عرف بلد معلوم و یا عقد برای مطلق زراعت بوده باشد در صورت اخیر‌ عامل در اختیار نوع زراعت مختار خواهد بود.</متن>
    </ماده>
    <ماده شماره="525">
      <متن>عقد مزارعه عقدی است لازم.</متن>
    </ماده>
    <ماده شماره="526">
      <متن>هر یک از مالک، عامل و مزارع میتواند در صورت غبن معامله را فسخ کند.</متن>
    </ماده>
    <ماده شماره="527">
      <متن>هر گاه زمین به واسطه فقدان آب یا علل دیگر از این قبیل از قابلیت انتفاع خارج شود و رفع مانع ممکن نباشد عقد مزارعه منفسخ‌ میشود.</متن>
    </ماده>
    <ماده شماره="528">
      <متن>اگر شخص ثالثی قبل از اینکه زمین مورد مزارعه تسلیم عامل شود آن را غصب کند عامل مختار بر فسخ میشود ولی اگر غصب بعد از‌ تسلیم واقع شود حق فسخ ندارد.</متن>
    </ماده>
    <ماده شماره="529">
      <متن>عقد مزارعه به فوت متعاملین یا احد آنها باطل نمی‌شود مگر اینکه مباشرت عامل شرط شده باشد در این صورت به فوت او منفسخ ‌میشود.</متن>
    </ماده>
    <ماده شماره="530">
      <متن>هر گاه کسی به مدت عمر خود مالک منافع زمینی بوده و آن را به مزارعه داده باشد عقد مزارعه به فوت او منفسخ میشود.</متن>
    </ماده>
    <ماده شماره="531">
      <متن>بعد از ظهور ثمره زرع، عامل مالک حصه خود از آن میشود.</متن>
    </ماده>
    <ماده شماره="532">
      <متن>در عقد مزارعه اگر شرط شود که تمام ثمره مال مزارع یا عامل تنها باشد عقد باطل است.</متن>
    </ماده>
    <ماده شماره="533">
      <متن>اگر عقد مزارعه به علتی باطل شود تمام حاصل مال صاحب بذر است و طرف دیگر که مالک زمین یا آب یا صاحب عمل بوده است به نسبت آنچه که مالک بوده مستحق اجرت‌المثل خواهد بود. اگر بذر مشترک بین مزارع و عامل باشد حاصل و اجرت‌المثل نیز به نسبت بذر بین آنها ‌تقسیم میشود.</متن>
    </ماده>
    <ماده شماره="534">
      <متن>هر گاه عامل در اثناء یا در ابتداء عمل آن را ترک کند و کسی نباشد که عمل را به جای او انجام دهد حاکم به تقاضای مزارع عامل را اجبار ‌به انجام میکند و یا عمل را به خرج عامل ادامه میدهد و در صورت عدم امکان مزارع حق فسخ دارد.</متن>
    </ماده>
    <ماده شماره="535">
      <متن>اگر عامل زراعت نکند و مدت منقضی شود مزارع مستحق اجرت‌المثل است.</متن>
    </ماده>
    <ماده شماره="536">
      <متن>هر گاه عامل به طور متعارف مواظبت در زراعت ننماید و از این حیث حاصل کم شود یا ضرر دیگر متوجه مزارع گردد عامل ضامن‌ تفاوت خواهد بود.</متن>
    </ماده>
    <ماده شماره="537">
      <متن>هر گاه در عقد مزارعه زرع معینی قید شده باشد و عامل غیر آن را زرع نماید مزارعه باطل و بر طبق ماده 533 رفتار میشود.</متن>
    </ماده>
    <ماده شماره="538">
      <متن>هر گاه مزارعه در اثناء مدت قبل از ظهور ثمره فسخ شود حاصل مال مالک بذر است و طرف دیگر مستحق اجرت‌المثل خواهد بود.</متن>
    </ماده>
    <ماده شماره="539">
      <متن>هر گاه مزارعه بعد از ظهور ثمره فسخ شود هر یک از مزارع و عامل به نسبتی که بین آنها مقرر بوده شریک در ثمره هستند لیکن از تاریخ ‌فسخ تا برداشت حاصل هر یک به اخذ اجرت‌المثل زمین و عمل و سایر مصالح‌الاملاک خود که به حصه مقرر به طرف دیگر تعلق میگیرد مستحق‌ خواهد بود.</متن>
    </ماده>
    <ماده شماره="540">
      <متن>هر گاه مدت مزارعه منقضی شود و اتفاقاً زرع نرسیده باشد مزارع حق دارد که زراعت را ازاله کند یا آن را به اخذ اجر‌المثل ابقاء نماید.</متن>
    </ماده>
    <ماده شماره="541">
      <متن>عامل میتواند برای زراعت اجیر بگیرد یا با دیگری شریک شود ولی برای انتقال معامله یا تسلیم زمین به دیگری رضای مزارع لازم‌ است.</متن>
    </ماده>
    <ماده شماره="542">
      <متن>خراج زمین به عهده مالک است مگر اینکه خلاف آن شرط شده باشد سایر مخارج زمین بر حسب تعیین طرفین یا متعارف است.</متن>
    </ماده>
  </مبحث>
    <مبحث شماره="دوم" عنوان="در مساقات">
    <ماده شماره="543">
      <متن>مساقات معامله‌ای است که بین صاحب درخت و امثال آن با عامل در مقابل حصه مشاع معین از ثمره واقع می‌شود و ثمره اعم است از‌ میوه و برگ و گل و غیر آن.</متن>
    </ماده>
    <ماده شماره="544">
      <متن>در هر مورد که مساقات باطل باشد یا فسخ شود تمام ثمره مال مالک است و عامل مستحق اجرت‌المثل خواهد بود.</متن>
    </ماده>
    <ماده شماره="545">
      <متن>مقررات راجعه به مزارعه که در مبحث قبل ذکر شده است در مورد عقد مساقات نیز مرعی خواهد بود مگر اینکه عامل نمیتواند بدون ‌اجازه مالک معامله را به دیگری واگذار یا با دیگری شرکت نماید.</متن>
    </ماده>
  </مبحث>
    <فصل شماره="ششم" عنوان="در مضاربه">
    <ماده شماره="546">
      <متن>مضاربه عقدی است که به موجب آن احد متعاملین سرمایه میدهد با قید اینکه طرف دیگر با آن تجارت کرده و در سود آن شریک ‌باشند صاحب سرمایه مالک و عامل مضارب نامیده میشود.</متن>
    </ماده>
    <ماده شماره="547">
      <متن>سرمایه باید وجه نقد باشد.</متن>
    </ماده>
    <ماده شماره="548">
      <متن>حصه هر یک از مالک و مضارب در منافع باید جزء مشاع از کل از قبیل ربع یا ثلث و غیره باشد.</متن>
    </ماده>
    <ماده شماره="549">
      <متن>حصه‌های مزبوره در ماده فوق باید در عقد مضاربه معین شود مگر اینکه در عرف منجزاً معلوم بوده و سکوت در عقد منصرف به آن گردد.</متن>
    </ماده>
    <ماده شماره="550">
      <متن>مضاربه عقدی است جائز.</متن>
    </ماده>
    <ماده شماره="551">
      <متن>عقد مضاربه به یکی از علل ذیل منفسخ میشود:</متن>
      <متن>1) در صورت موت یا جنون یا سفه احد طرفین.</متن>
      <متن>2) در صورت مفلس شدن مالک.</متن>
      <متن>3) در صورت تلف شدن تمام سرمایه و ربح.</متن>
      <متن>4) ‌در صورت عدم امکان تجارتی که منظور طرفین بوده.</متن>
    </ماده>
    <ماده شماره="552">
      <متن>هر گاه در مضاربه برای تجارت مدت معین شده باشد تعیین مدت موجب لزوم عقد نمیشود لیکن پس از انقضاء مدت مضارب‌ نمیتواند معامله بکند مگر با اجازه جدید مالک.</متن>
    </ماده>
    <ماده شماره="553">
      <متن>در صورتی که مضاربه مطلق باشد یعنی تجارت خاصی شرط نشده باشد عامل میتواند هر قسم تجارتی را که صلاح بداند بنماید ولی ‌در طرز تجارت باید متعارف را رعایت کند.</متن>
    </ماده>
    <ماده شماره="554">
      <متن>مضارب نمیتواند نسبت به همان سرمایه با دیگری مضاربه کند یا آن را به غیر واگذار نماید مگر با اجازه مالک.</متن>
    </ماده>
    <ماده شماره="555">
      <متن>مضارب باید اعمالی را که برای نوع تجارت متعارف و معمول بلد و زمان است بجا آورد ولی اگر اعمالی را که بر طبق عرف بایستی به اجیر رجوع کند خود شخصاً انجام دهد مستحق اجرت آن نخواهد بود.</متن>
    </ماده>
    <ماده شماره="556">
      <متن>مضارب در حکم امین است و ضامن مال مضاربه نمیشود مگر در صورت تفریط یا تعدی.</متن>
    </ماده>
    <ماده شماره="557">
      <متن>اگر کسی مالی برای تجارت بدهد و قرار گذارد که تمام منافع مال مالک باشد در این صورت معامله مضاربه محسوب نمیشود و عامل ‌مستحق اجرت‌المثل خواهد بود مگر اینکه معلوم شود که عامل عمل را تبرعاً انجام داده است.</متن>
    </ماده>
    <ماده شماره="558">
      <متن>اگر شرط شود که مضارب ضامن سرمایه خواهد بود و یا خسارات حاصله از تجارت متوجه مالک نخواهد شد عقد باطل است مگر اینکه به طور لزوم شرط شده باشد که مضارب از مال خود به مقدار خسارت یا تلف مجاناً به مالک تملیک کند.</متن>
    </ماده>
    <ماده شماره="559">
      <متن>در حساب جاری یا حساب به مدت ممکن است با رعایت شرط قسمت اخیر ماده قبل احکام مضاربه جاری و حق‌المضاربه به آن تعلق‌ بگیرد.</متن>
    </ماده>
    <ماده شماره="560">
      <متن>به غیر از آنکه فوقاً مذکور شد مضاربه تابع شرایط و مقرراتی است که به موجب عقد بین طرفین مقرر است.</متن>
    </ماده>
  </فصل>
    <فصل شماره="هفتم" عنوان="در جعاله">
    <ماده شماره="561">
      <متن>جعاله عبارت است از التزام شخصی به اداء اجرت معلوم در مقابل عملی اعم از اینکه طرف معین باشد یا غیر معین.</متن>
    </ماده>
    <ماده شماره="562">
      <متن>در جعاله ملتزم را جاعل و طرف را عامل و اجرت را جعل میگویند.</متن>
    </ماده>
    <ماده شماره="563">
      <متن>در جعاله معلوم بودن اجرت من‌جمیع‌الجهات لازم نیست بنابراین اگر کسی ملتزم شود که هر کس گم شده او را پیدا کند حصه مشاع ‌معینی از آن مال او خواهد بود جعاله صحیح است.</متن>
    </ماده>
    <ماده شماره="564">
      <متن>در جعاله گذشته از عدم لزوم تعیین عامل ممکن است عمل هم مردد و کیفیات آن نامعلوم باشد.</متن>
    </ماده>
    <ماده شماره="565">
      <متن>جعاله تعهدی است جائز و مادامی که عمل به اتمام نرسیده است هر یک از طرفین میتوانند رجوع کنند ولی اگر جاعل در اثناء عمل ‌رجوع نماید باید اجرت‌المثل عمل عامل را بدهد.</متن>
    </ماده>
    <ماده شماره="566">
      <متن>هر گاه در جعاله عمل دارای اجزاء متعدد بوده و هر یک از اجزاء مقصود بالاصاله جاعل بوده باشد و جعاله فسخ گردد عامل از اجرت‌المسمی به نسبت عملی که کرده است مستحق خواهد بود اعم از اینکه فسخ از طرف جاعل باشد یا از طرف خود عامل.</متن>
    </ماده>
    <ماده شماره="567">
      <متن>عامل وقتی مستحق جعل میگردد که متعلق جعاله را تسلیم کرده یا انجام داده باشد.</متن>
    </ماده>
    <ماده شماره="568">
      <متن>اگر عاملین متعدد به شرکت هم عمل را انجام دهند هر یک به نسبت مقدار عمل خود مستحق جعل میگردد.</متن>
    </ماده>
    <ماده شماره="569">
      <متن>مالی که جعاله برای آن واقع شده است از وقتی که به دست عامل میرسد تا به جاعل رد کند در دست او امانت است.</متن>
    </ماده>
    <ماده شماره="570">
      <متن>جعاله بر عمل نامشروع و یا بر عمل غیر عقلائی باطل است.</متن>
    </ماده>
  </فصل>
    <فصل شماره="هشتم" عنوان="در شرکت">
  </فصل>
    <مبحث شماره="اول" عنوان="در احکام شرکت">
    <ماده شماره="571">
      <متن>شرکت عبارت است از اجتماع حقوق مالکین متعدد در شیئی واحد به نحو اشاعه.</متن>
    </ماده>
    <ماده شماره="572">
      <متن>شرکت اختیاری است یا قهری.</متن>
    </ماده>
    <ماده شماره="573">
      <متن>شرکت اختیاری یا در نتیجه عقدی از عقود حاصل میشود یا در نتیجه عمل شرکاء از قبیل مزج اختیاری یا قبول مالی مشاعاً در ازاء ‌عمل چند نفر و نحو این‌ها.</متن>
    </ماده>
    <ماده شماره="574">
      <متن>شرکت قهری اجتماع حقوق مالکین است که در نتیجه امتزاج یا ارث حاصل میشود.</متن>
    </ماده>
    <ماده شماره="575">
      <متن>هر یک از شرکاء به نسبت سهم خود در نفع و ضرر سهیم میباشد مگر اینکه برای یک یا چند نفر از آن‌ها در مقابل عملی سهم زیادتری ‌منظور شده باشد.</متن>
    </ماده>
    <ماده شماره="576">
      <متن>طرز اداره کردن اموال مشترک تابع شرایط مقرره بین شرکاء خواهد بود.</متن>
    </ماده>
    <ماده شماره="577">
      <متن>شریکی که در ضمن عقد به اداره کردن اموال مشترک ماذون شده است میتواند هر عملی را که لازمه اداره کردن است انجام دهد و به هیچ وجه مسئول خسارات حاصله از اعمال خود نخواهد بود مگر در صورت تفریط یا تعدی.</متن>
    </ماده>
    <ماده شماره="578">
      <متن>شرکاء همه وقت میتوانند از اذن خود رجوع کنند مگر اینکه اذن در ضمن عقد لازم داده شده باشد که در این صورت مادام که شرکت ‌باقی است حق رجوع ندارند.</متن>
    </ماده>
    <ماده شماره="579">
      <متن>اگر اداره کردن شرکت به عهده شرکاء متعدد باشد به نحوی که هر یک به طور استقلال مأذون در اقدام باشد هر یک از آنها میتواند منفرداً به اعمالی که برای اداره کردن لازم است اقدام کند.</متن>
    </ماده>
    <ماده شماره="580">
      <متن>اگر بین شرکاء مقرر شده باشد که یکی از مدیران نمیتواند بدون دیگری اقدام کند مدیری که به تنهایی اقدام کرده باشد در صورت عدم ‌امضاء شرکاء دیگر در مقابل شرکاء ضامن خواهد بود اگرچه برای مأذونین دیگر امکان فعلی برای مداخله در امر اداره کردن موجود نبوده باشد.</متن>
    </ماده>
    <ماده شماره="581">
      <متن>تصرفات هر یک از شرکاء در صورتی که بدون اذن یا خارج از حدود اذن باشد فضولی بوده و تابع مقررات معاملات فضولی خواهد بود.</متن>
    </ماده>
    <ماده شماره="582">
      <متن>شریکی که بدون اذن یا در خارج از حدود اذن تصرف در اموال شرکت نماید ضامن است.</متن>
    </ماده>
    <ماده شماره="583">
      <متن>هر یک از شرکاء میتواند بدون رضایت شرکاء دیگر سهم خود را جزئاً یا کلاً به شخص ثالثی منتقل کند.</متن>
    </ماده>
    <ماده شماره="584">
      <متن>شریکی که مال‌الشرکه در ید اوست در حکم امین است و ضامن تلف و نقص آن نمیشود مگر در صورت تفریط یا تعدی.</متن>
    </ماده>
    <ماده شماره="585">
      <متن>شریک غیرمأذون در مقابل اشخاصی که با آن‌ها معامله کرده مسئول بوده و طلبکاران فقط حق رجوع به او دارند.</متن>
    </ماده>
    <ماده شماره="586">
      <متن>اگر برای شرکت در ضمن عقد لازمی مدت معین نشده باشد هر یک از شرکاء هر وقت بخواهد میتواند رجوع کند.</متن>
    </ماده>
    <ماده شماره="587">
      <متن>شرکت به یکی از طرق ذیل مرتفع میشود:</متن>
      <متن>1) در صورت تقسیم.</متن>
      <متن>2) در صورت تلف شدن تمام مال شرکت.</متن>
    </ماده>
    <ماده شماره="588">
      <متن>در موارد ذیل شرکاء مأذون در تصرف اموال مشترکه نمی‌باشند:</متن>
      <متن>1) در صورت انقضاء مدت مأذونیت یا رجوع از آن در صورت امکان رجوع.</متن>
      <متن>2) در صورت فوت یا محجور شدن یکی از شرکاء.</متن>
    </ماده>
  </مبحث>
    <مبحث شماره="دوم" عنوان="در تقسیم اموال شرکت">
    <ماده شماره="589">
      <متن>هر شریک‌المال میتواند هر وقت بخواهد تقاضای تقسیم مال مشترک را بنماید مگر در مواردی که تقسیم به موجب این قانون ممنوع یا‌ شرکاء به وجه ملزمی ملتزم بر عدم تقسیم شده باشند.</متن>
    </ماده>
    <ماده شماره="590">
      <متن>در صورتی که شرکا بیش از دو نفر باشند ممکن است تقسیم فقط به نسبت سهم یک یا چند نفر از آن‌ها به عمل آید و سهام دیگران به اشاعه باقی بماند.</متن>
    </ماده>
    <ماده شماره="591">
      <متن>هر گاه تمام شرکاء به تقسیم مال مشترک راضی باشند تقسیم به نحوی که شرکاء تراضی نمایند به عمل می‌آید و در صورت عدم توافق ‌بین شرکاء حاکم اجبار به تقسیم میکند مشروط بر اینکه تقسیم مشتمل بر ضرر نباشد که در این صورت اجبار جائز نیست و تقسیم باید به تراضی ‌باشد.</متن>
    </ماده>
    <ماده شماره="592">
      <متن>هر گاه تقسیم برای بعضی از شرکاء مضر و برای بعض دیگر بی‌ضرر باشد در صورتی که تقاضا از طرف متضرر باشد طرف دیگر اجبار ‌میشود و اگر برعکس تقاضا از طرف غیر متضرر بشود شریک متضرر اجبار بر تقسیم نمیشود.</متن>
    </ماده>
    <ماده شماره="593">
      <متن>ضرری که مانع از تقسیم میشود عبارت است از نقصان فاحش قیمت به مقداری که عادتا قابل مسامحه نباشد.</متن>
    </ماده>
    <ماده شماره="594">
      <متن>هر گاه قنات مشترک یا امثال آن خرابی پیدا کرده و محتاج به تنقیه یا تعمیر شود و یک یا چند نفر از شرکاء بر ضرر شریک یا شرکاء دیگر ‌از شرکت در تنقیه یا تعمیر امتناع نمایند شریک یا شرکاء متضرر میتوانند به حاکم رجوع نمایند در این صورت اگر ملک قابل تقسیم نباشد حاکم‌ میتواند برای قلع ماده نزاع و دفع ضرر شریک ممتنع را به اقتضای موقع به شرکت در تنقیه یا تعمیر یا اجاره یا بیع سهم خود اجبار کند.</متن>
    </ماده>
    <ماده شماره="595">
      <متن>هر گاه تقسیم متضمن افتادن تمام مال مشترک یا حصه یک یا چند نفر از شرکاء از مالیت باشد تقسیم ممنوع است اگر چه شرکاء تراضی‌ نمایند.</متن>
    </ماده>
    <ماده شماره="596">
      <متن>در صورتی که اموال مشترک متعدد باشد قسمت اجباری در بعضی از آن‌ها ملازم با تقسیم باقی اموال نیست.</متن>
    </ماده>
    <ماده شماره="597">
      <متن>تقسیم ملک از وقف جایز است ولی تقسیم مال موقوفه بین موقوف‌علیهم جایز نیست.</متن>
    </ماده>
    <ماده شماره="598">
      <متن>ترتیب تقسیم آن است که اگر مال مشترک مثلی باشد به نسبت سهام شرکاء افراز میشود و اگر قیمتی باشد بر حسب قیمت تعدیل ‌میشود و بعد از افراز یا تعدیل در صورت عدم تراضی بین شرکاء حصص آنها به قرعه معین میگردد.</متن>
    </ماده>
    <ماده شماره="599">
      <متن>تقسیم بعد از آن که صحیحاً واقع شد لازم است و هیچ یک از شرکاء نمیتواند بدون رضای دیگران از آن رجوع کند.</متن>
    </ماده>
    <ماده شماره="600">
      <متن>هر گاه در حصه یک یا چند نفر از شرکا عیبی ظاهر شود که در حین تقسیم عالم به آن نبوده شریک یا شرکاء مزبور حق دارند تقسیم را ‌بهم بزنند.</متن>
    </ماده>
    <ماده شماره="601">
      <متن>هر گاه بعد از تقسیم معلوم شود که قسمت به غلط واقع شده است تقسیم باطل میشود.</متن>
    </ماده>
    <ماده شماره="602">
      <متن>هر گاه بعد از تقسیم معلوم شود که مقدار معینی از اموال تقسیم شده مال غیر بوده است در صورتی که مال غیر در تمام حصص مفروزاً ‌به تساوی باشد تقسیم صحیح والا باطل است.</متن>
    </ماده>
    <ماده شماره="603">
      <متن>ممر و مجرای هر قسمتی که از متعلقات آن است بعد از تقسیم مخصوص همان قسمت میشود.</متن>
    </ماده>
    <ماده شماره="604">
      <متن>کسی که در ملک دیگری حق ارتفاق دارد نمیتواند مانع از تقسیم آن ملک بشود ولی بعد از تقسیم حق مزبور به حال خود باقی میماند.</متن>
    </ماده>
    <ماده شماره="605">
      <متن>هر گاه حصه بعضی از شرکاء مجرای آب یا محل عبور حصه شریک دیگر باشد بعد از تقسیم حق مجری یا عبور ساقط نمیشود مگر ‌اینکه سقوط آن شرط شده باشد و همچنین است سایر حقوق ارتفاقی.</متن>
    </ماده>
    <ماده شماره="606">
      <متن>هر گاه ترکه میت قبل از اداء دیون تقسیم شود و یا بعد از تقسیم معلوم شود که بر میت دینی بوده است طلبکار باید به هر یک از وراث به نسبت سهم او رجوع کند و اگر یک یا چند نفر از وراث معسر شده باشد طلبکار میتواند برای سهم معسر یا معسرین نیز به وارث دیگر رجوع نماید.</متن>
    </ماده>
  </مبحث>
    <فصل شماره="نهم" عنوان="در ودیعه">
  </فصل>
    <مبحث شماره="اول" عنوان="در کلیات">
    <ماده شماره="607">
      <متن>ودیعه عقدی است که به موجب آن یک نفر مال خود را به دیگری می‌سپارد برای آنکه آن را مجاناً نگه دارد. ودیعه‌گذار مودع و‌ ودیعه‌گیر را مستودع یا امین میگویند.</متن>
    </ماده>
    <ماده شماره="608">
      <متن>در ودیعه قبول امین لازم است اگر چه به فعل باشد.</متن>
    </ماده>
    <ماده شماره="609">
      <متن>کسی میتواند مالی را به ودیعه گذارد که مالک یا قائم مقام مالک باشد و یا از طرف مالک صراحتاً یا ضمناً مجاز باشد.</متن>
    </ماده>
    <ماده شماره="610">
      <متن>در ودیعه طرفین باید اهلیت برای معامله داشته باشند و اگر کسی مالی را از کسی دیگر که برای معامله اهلیت ندارد به عنوان ودیعه ‌قبول کند باید آن را به ولی او رد نماید و اگر در ید او ناقص یا تلف شود ضامن است.</متن>
    </ماده>
    <ماده شماره="611">
      <متن>ودیعه عقدی است جائز.</متن>
    </ماده>
  </مبحث>
    <مبحث شماره="دوم" عنوان="در تعهدات امین">
    <ماده شماره="612">
      <متن>امین باید مال ودیعه را به طوری که مالک مقرر نموده حفظ کند و اگر ترتیبی تعیین نشده باشد آن را به طوری که نسبت به آن مال ‌متعارف است حفظ کند و الا ضامن است.</متن>
    </ماده>
    <ماده شماره="613">
      <متن>هر گاه مالک برای حفاظت مال ودیعه ترتیبی مقرر نموده باشد و امین از برای حفظ مال تغییر آن ترتیب را لازم بداند میتواند تغییر دهد ‌مگر اینکه مالک صریحاً نهی از تغییر کرده باشد که در این صورت ضامن است.</متن>
    </ماده>
    <ماده شماره="614">
      <متن>امین ضامن تلف یا نقصان مالی که به او سپرده شده است نمی‌باشد مگر در صورت تعدی یا تفریط.</متن>
    </ماده>
    <ماده شماره="615">
      <متن>امین در مقام حفظ مسئول وقایعی نمی‌باشد که دفع آن از اقتدار او خارج است.</متن>
    </ماده>
    <ماده شماره="616">
      <متن>هر گاه رد مال ودیعه مطالبه شود و امین از رد آن امتناع کند از تاریخ امتناع احکام امین به او مترتب نشده و ضامن تلف و هر نقص یا عیبی است که در مال ودیعه حادث شود اگرچه آن عیب یا نقص مستند به فعل او نباشد.</متن>
    </ماده>
    <ماده شماره="617">
      <متن>امین نمی‌تواند غیر از جهت حفاظت تصرفی در ودیعه کند یا به نحوی از انحاء از آن منتفع گردد مگر با اجازه صریح یا ضمنی امانت‌گذار‌ و الا ضامن است.</متن>
    </ماده>
    <ماده شماره="618">
      <متن>اگر مال ودیعه در جعبه سربسته یا پاکت مختوم به امین سپرده شده باشد حق ندارد آن را باز کند و الا ضامن است.</متن>
    </ماده>
    <ماده شماره="619">
      <متن>امین باید عین مالی را که دریافت کرده است رد نماید.</متن>
    </ماده>
    <ماده شماره="620">
      <متن>امین باید مال ودیعه را به همان حالی که موقع پس دادن موجود است مسترد دارد و نسبت به نواقصی که در آن حاصل شده و مربوط به عمل امین نباشد ضامن نیست.</متن>
    </ماده>
    <ماده شماره="621">
      <متن>اگر مال ودیعه قهراً از امین گرفته شود و مشارالیه قیمت یا چیز دیگری به جای آن اخذ کرده باشد باید آنچه را که در عوض گرفته است ‌به امانت‌گذار بدهد ولی امانت‌گذار مجبور به قبول آن نبوده و حق دارد مستقیماً به قاهر رجوع کند.</متن>
    </ماده>
    <ماده شماره="622">
      <متن>اگر وارث امین مال ودیعه را تلف کند باید از عهده مثل یا قیمت آن بر آید اگر چه عالم به ودیعه بودن مال نبوده باشد.</متن>
    </ماده>
    <ماده شماره="623">
      <متن>منافع حاصله از ودیعه مال مالک است.</متن>
    </ماده>
    <ماده شماره="624">
      <متن>امین باید مال ودیعه را فقط به کسی که آن را از او دریافت کرده است یا قائم‌مقام قانونی او یا به کسی که مأذون در اخذ میباشد مسترد‌ دارد و اگر به واسطه ضرورتی بخواهد آن را رد کند و به کسی که حق اخذ دارد دسترس نداشته باشد باید به حاکم رد نماید.</متن>
    </ماده>
    <ماده شماره="625">
      <متن>هر گاه مستحق‌ للغیر بودن مال ودیعه محقق گردد باید امین آن را به مالک حقیقی رد کند و اگر مالک معلوم نباشد تابع احکام اموال ‌مجهول‌المالک است.</متن>
    </ماده>
    <ماده شماره="626">
      <متن>اگر کسی مال خود را به ودیعه گذارد ودیعه به فوت امانت‌گذار باطل و امین ودیعه را نمیتواند رد کند مگر به وراث او.</متن>
    </ماده>
    <ماده شماره="627">
      <متن>در صورت تعدد وراث و عدم توافق بین آن‌ها مال ودیعه باید به حاکم رد شود.</متن>
    </ماده>
    <ماده شماره="628">
      <متن>اگر در احوال شخص امانت‌گذار تغییری حاصل گردد مثلاً اگر امانت‌گذار محجور شود عقد ودیعه منفسخ و ودیعه را نمیتوان مسترد‌ نمود مگر به کسی که حق اداره کردن اموال محجور را دارد.</متن>
    </ماده>
    <ماده شماره="629">
      <متن>اگر مال محجوری به ودیعه گذارده شده باشد آن مال باید پس از رفع حجر به مالک مسترد شود.</متن>
    </ماده>
    <ماده شماره="630">
      <متن>اگر کسی مالی را به سمت قیمومت یا ولایت ودیعه گذارد آن مال باید پس از رفع سمت مزبور به مالک آن رد شود مگر اینکه از مالک ‌رفع حجر نشده باشد که در این صورت به قیم یا ولی بعدی مسترد میگردد.</متن>
    </ماده>
    <ماده شماره="631">
      <متن>هر گاه کسی مال غیر را به عنوانی غیر از مستودع متصرف باشد و مقررات این قانون او را نسبت به آن مال امین قرار داده باشد مثل ‌مستودع است بنابراین مستاجر نسبت به عین مستاجره قیم یا ولی نسبت به مال صغیر یا مولی‌علیه و امثال آن‌ها ضامن نمی‌باشد مگر در صورت تفریط ‌یا تعدی و در صورت استحقاق مالک به استرداد از تاریخ مطالبه او و امتناع متصرف با امکان رد متصرف مسئول تلف و هر نقص یا عیبی خواهد بود اگر‌چه مستند به فعل او نباشد.</متن>
    </ماده>
    <ماده شماره="632">
      <متن>کاروانسرادار و صاحب مهمانخانه و حمامی و امثال آن‌ها نسبت به اشیاء و اسباب یا البسه واردین وقتی مسئول می‌باشند که اشیاء و اسباب یا البسه نزد آن‌ها ایداع شده باشد و یا اینکه بر طبق عرف بلد در حکم ایداع باشد.</متن>
    </ماده>
  </مبحث>
    <مبحث شماره="سوم" عنوان="در تعهدات امانتگذار">
    <ماده شماره="633">
      <متن>امانت‌گذار باید مخارجی را که امانتدار برای حفظ مال ودیعه کرده است به او بدهد.</متن>
    </ماده>
    <ماده شماره="634">
      <متن>هر گاه رد مال مستلزم مخارجی باشد بر عهده امانت‌گذار است.</متن>
    </ماده>
  </مبحث>
    <فصل شماره="دهم" عنوان="در عاریه">
    <ماده شماره="635">
      <متن>عاریه عقدی است که به موجب آن احد طرفین به طرف دیگر اجازه میدهد که از عین مال او مجاناً منتفع شود.</متن>
      <متن>‌عاریه دهنده را معیر و عاریه گیرنده را مستعیر گویند.</متن>
    </ماده>
    <ماده شماره="636">
      <متن>عاریه دهنده علاوه بر اهلیت باید مالک منفعت مالی باشد که عاریه میدهد اگر چه مالک عین نباشد.</متن>
    </ماده>
    <ماده شماره="637">
      <متن>هر چیزی که بتوان با بقای اصلش از آن منتفع شد می‌تواند موضوع عقد عاریه گردد. منفعتی که مقصود از عاریه است منفعتی است که‌ مشروع و عقلائی باشد.</متن>
    </ماده>
    <ماده شماره="638">
      <متن>عاریه عقدی است جائز و به موت هر یک از طرفین منفسخ میشود.</متن>
    </ماده>
    <ماده شماره="639">
      <متن>هر گاه مال عاریه دارای عیوبی باشد که برای مستعیر تولید خسارتی کند معیر مسئول خسارت وارده نخواهد بود مگر اینکه عرفاً‌ مسبب محسوب شود.</متن>
      <متن>‌همین حکم در مورد مودع و موجر و امثال آن‌ها نیز جاری میشود.</متن>
    </ماده>
    <ماده شماره="640">
      <متن>مستعیر ضامن تلف یا نقصان مال عاریه نمی‌باشد مگر در صورت تفریط یا تعدی.</متن>
    </ماده>
    <ماده شماره="641">
      <متن>مستعیر مسئول منقصت ناشی از استعمال مال عاریه نیست مگر اینکه در غیر مورد اذن استعمال نموده باشد و اگر عاریه مطلق بوده بر ‌خلاف متعارف استفاده کرده باشد.</متن>
    </ماده>
    <ماده شماره="642">
      <متن>اگر بر مستعیر شرط ضمان شده باشد مسئول هر کسر و نقصانی خواهد بود اگر چه مربوط به عمل او نباشد.</متن>
    </ماده>
    <ماده شماره="643">
      <متن>اگر بر مستعیر شرط ضمان منقصت ناشی از صرف استعمال نیز شده باشد ضامن این منقصت خواهد بود.</متن>
    </ماده>
    <ماده شماره="644">
      <متن>در عاریه طلا و نقره اعم از مسکوک و غیر مسکوک مستعیر ضامن است هر چند شرط ضمان نشده و تفریط یا تعدی هم نکرده باشد.</متن>
    </ماده>
    <ماده شماره="645">
      <متن>در رد عاریه باید مفاد مواد 624 و 626 تا 630 رعایت شود.</متن>
    </ماده>
    <ماده شماره="646">
      <متن>مخارج لازمه برای انتفاع از مال عاریه بر عهده مستعیر است و مخارج نگاهداری آن تابع عرف و عادت است مگر اینکه شرط خاصی شده باشد.</متن>
    </ماده>
    <ماده شماره="647">
      <متن>مستعیر نمیتواند مال عاریه را به هیچ نحوی به تصرف غیر دهد مگر به اذن معیر.</متن>
    </ماده>
  </فصل>
    <فصل شماره="یازدهم" عنوان="در قرض">
    <ماده شماره="648">
      <متن>قرض عقدی است که به موجب آن احد طرفین مقدار معینی از مال خود را به طرف دیگر تملیک میکند که طرف مزبور مثل آن را از ‌حیث مقدار و جنس و وصف رد نماید و در صورت تعذر رد مثل قیمت یوم‌الرد را بدهد.</متن>
    </ماده>
    <ماده شماره="649">
      <متن>اگر مالی که موضوع قرض است بعد از تسلیم تلف یا ناقص شود از مال مقترض است.</متن>
    </ماده>
    <ماده شماره="650">
      <متن>مقترض باید مثل مالی را که قرض کرده است رد کند اگر چه قیمتا ترقی یا تنزل کرده باشد.</متن>
    </ماده>
    <ماده شماره="651">
      <متن>اگر برای ادای قرض به وجه ملزمی اجلی معین شده باشد مقرض نمیتواند قبل از انقضای مدت طلب خود را مطالبه کند.</متن>
    </ماده>
    <ماده شماره="652">
      <متن>در موقع مطالبه حاکم مطابق اوضاع و احوال برای مقترض مهلت یا اقساطی قرار میدهد.</متن>
    </ماده>
    <ماده شماره="653">
      <متن>به موجب قانون اصلاح موادی از قانون مدنی مصوب 1370/08/14 حذف شده است.</متن>
    </ماده>
  </فصل>
    <فصل شماره="دوازدهم" عنوان="در قمار و گروبندی">
    <ماده شماره="654">
      <متن>قمار و گروبندی باطل و دعاوی راجعه به آن مسموع نخواهد بود. همین حکم در مورد کلیه تعهداتی که از معاملات نامشروع تولید شده باشد جاری است.</متن>
    </ماده>
    <ماده شماره="655">
      <متن>در دوانیدن حیوانات سواری و همچنین در تیراندازی و شمشیر زنی، گروبندی جایز و مفاد ماده قبل در مورد آنها رعایت نمی‌شود.</متن>
    </ماده>
  </فصل>
    <فصل شماره="سیزدهم" عنوان="در وکالت">
  </فصل>
    <مبحث شماره="اول" عنوان="در کلیات">
    <ماده شماره="656">
      <متن>وکالت عقدی است که به موجب آن یکی از طرفین طرف دیگر را برای انجام امری نایب خود مینماید.</متن>
    </ماده>
    <ماده شماره="657">
      <متن>تحقق وکالت منوط به قبول وکیل است.</متن>
    </ماده>
    <ماده شماره="658">
      <متن>وکالت ایجاباً و قبولاً به هر لفظ یا فعلی که دلالت بر آن کند واقع میشود.</متن>
    </ماده>
    <ماده شماره="659">
      <متن>وکالت ممکن است مجانی باشد یا با اجرت.</متن>
    </ماده>
    <ماده شماره="660">
      <متن>وکالت ممکن است به طور مطلق و برای تمام امور موکل باشد یا مقید و برای امر یا امور خاصی.</متن>
    </ماده>
    <ماده شماره="661">
      <متن>در صورتی که وکالت مطلق باشد فقط مربوط به اداره کردن اموال موکل خواهد بود.</متن>
    </ماده>
    <ماده شماره="662">
      <متن>وکالت باید در امری داده شود که خود موکل بتواند آن را بجا آورد وکیل هم باید کسی باشد که برای انجام آن امر اهلیت داشته باشد.</متن>
    </ماده>
    <ماده شماره="663">
      <متن>وکیل نمیتواند عملی را که از حدود وکالت او خارج است انجام دهد.</متن>
    </ماده>
    <ماده شماره="664">
      <متن>وکیل در محاکمه وکیل در قبض حق نیست مگر اینکه قرائن دلالت بر آن نماید و همچنین وکیل در اخذ حق وکیل در مرافعه نخواهد بود.</متن>
    </ماده>
    <ماده شماره="665">
      <متن>وکالت در بیع وکالت در قبض ثمن نیست مگر اینکه قرینه قطعی دلالت بر آن کند.</متن>
    </ماده>
  </مبحث>
    <مبحث شماره="دوم" عنوان="در تعهدات وکیل">
    <ماده شماره="666">
      <متن>هر گاه از تقصیر وکیل خسارتی به موکل متوجه شود که عرفاً وکیل مسبب آن محسوب میگردد مسئول خواهد بود.</متن>
    </ماده>
    <ماده شماره="667">
      <متن>وکیل باید در تصرفات و اقدامات خود مصلحت موکل را مراعات نماید و از آنچه که موکل بالصراحه به او اختیار داده یا بر حسب‌ قرائن و عرف و عادت داخل اختیار اوست تجاوز نکند.</متن>
    </ماده>
    <ماده شماره="668">
      <متن>وکیل باید حساب مدت وکالت خود را به موکل بدهد و آنچه را که به جای او دریافت کرده است به او رد کند.</متن>
    </ماده>
    <ماده شماره="669">
      <متن>هر گاه برای انجام امر دو یا چند نفر وکیل معین شده باشد هیچ یک از آنها نمیتواند بدون دیگری یا دیگران دخالت در آن امر بنماید مگر ‌اینکه هر یک مستقلاً وکالت داشته باشد در این صورت هر کدام میتواند به تنهایی آن امر را بجا آورد.</متن>
    </ماده>
    <ماده شماره="670">
      <متن>در صورتی که دو نفر به نحو اجتماع وکیل باشند به موت یکی از آنها وکالت دیگری باطل میشود.</متن>
    </ماده>
    <ماده شماره="671">
      <متن>وکالت در هر امر مستلزم وکالت در لوازم و مقدمات آن نیز هست مگر اینکه تصریح به عدم وکالت باشد.</متن>
    </ماده>
    <ماده شماره="672">
      <متن>وکیل در امری نمی‌تواند برای آن امر به دیگری وکالت دهد مگر اینکه صریحاً یا به دلالت قرائن وکیل در توکیل باشد.</متن>
    </ماده>
    <ماده شماره="673">
      <متن>اگر وکیل که وکالت در توکیل نداشته انجام امری را که در آن وکالت دارد به شخص ثالثی واگذار کند هر یک از وکیل و شخص ثالث در مقابل موکل نسبت به خساراتی که مسبب محسوب میشود مسئول خواهد بود.</متن>
    </ماده>
  </مبحث>
    <مبحث شماره="سوم" عنوان="در تعهدات موکل">
    <ماده شماره="674">
      <متن>موکل باید تمام تعهداتی را که وکیل در حدود وکالت خود کرده است انجام دهد. در مورد آنچه که در خارج از حدود وکالت انجام داده شده است موکل هیچگونه تعهد نخواهد داشت مگر اینکه اعمال فضولی وکیل را صراحتاً یا ضمناً اجازه کند.</متن>
    </ماده>
    <ماده شماره="675">
      <متن>موکل باید تمام مخارجی را که وکیل برای انجام وکالت خود نموده است و همچنین اجرت وکیل را بدهد مگر اینکه در عقد وکالت طور دیگر مقرر شده باشد.</متن>
    </ماده>
    <ماده شماره="676">
      <متن>حق‌الوکاله وکیل تابع قرارداد بین طرفین خواهد بود و اگر نسبت به حق‌الوکاله یا مقدار آن قرارداد نباشد تابع عرف و عادت است اگر‌ عادت مسلمی نباشد وکیل مستحق اجرت‌المثل است.</متن>
    </ماده>
    <ماده شماره="677">
      <متن>اگر در وکالت مجانی یا با اجرت بودن آن تصریح نشده باشد محمول بر این است که با اجرت باشد.</متن>
    </ماده>
  </مبحث>
    <مبحث شماره="چهارم" عنوان="در طرق مختلفه‌ی انقضای وکالت">
    <ماده شماره="678">
      <متن>وکالت به طریق ذیل مرتفع میشود:</متن>
      <متن>1) به عزل موکل</متن>
      <متن>2) به استعفای وکیل</متن>
      <متن>3) به موت یا به جنون وکیل یا موکل</متن>
    </ماده>
    <ماده شماره="679">
      <متن>موکل میتواند هر وقت بخواهد وکیل را عزل کند، مگر اینکه وکالت وکیل یا عدم عزل در ضمن عقد لازمی شرط شده باشد.</متن>
    </ماده>
    <ماده شماره="680">
      <متن>تمام اموری که وکیل قبل از رسیدن خبر عزل به او در حدود وکالت خود بنماید نسبت به موکل نافذ است.</متن>
    </ماده>
    <ماده شماره="681">
      <متن>بعد از اینکه وکیل استعفا داد مادامی که معلوم است موکل به اذن خود باقی است میتواند در آنچه وکالت داشته اقدام کند.</متن>
    </ماده>
    <ماده شماره="682">
      <متن>محجوریت موکل موجب بطلان وکالت میشود مگر در اموری که حجر مانع از توکیل در آنها نمی‌باشد و همچنین است محجوریت ‌وکیل مگر در اموری که حجر مانع از اقدام در آن نباشد.</متن>
    </ماده>
    <ماده شماره="683">
      <متن>هر گاه متعلق وکالت از بین برود یا موکل عملی را که مورد وکالت است خود انجام دهد یا به طور کلی عملی که منافی با وکالت وکیل ‌باشد به جا آورده مثل اینکه مالی را که برای فروش آن وکالت داده بود خود بفروشد وکالت منفسخ میشود.</متن>
    </ماده>
  </مبحث>
    <فصل شماره="چهاردهم" عنوان="در ضمان عقدی">
  </فصل>
    <مبحث شماره="اول" عنوان="در کلیات">
    <ماده شماره="684">
      <متن>عقد ضمان عبارت است از اینکه شخصی مالی را که بر ذمه دیگری است به عهده بگیرد. متعهد را ضامن طرف دیگر را مضمون‌له و شخص ثالث را مضمون‌عنه یا مدیون اصلی میگویند.</متن>
    </ماده>
    <ماده شماره="685">
      <متن>در ضمان رضای مدیون اصلی شرط نیست.</متن>
    </ماده>
    <ماده شماره="686">
      <متن>ضامن باید برای معامله اهلیت داشته باشد.</متن>
    </ماده>
    <ماده شماره="687">
      <متن>ضامن شدن از محجور و میت صحیح است.</متن>
    </ماده>
    <ماده شماره="688">
      <متن>ممکن است از ضامن ضمانت کرد.</متن>
    </ماده>
    <ماده شماره="689">
      <متن>هر گاه چند نفر ضامن شخصی شوند ضمانت هر کدام که مضمون‌له قبول کند صحیح است.</متن>
    </ماده>
    <ماده شماره="690">
      <متن>در ضمان شرط نیست که ضامن مالدار باشد لیکن اگر مضمون‌له در وقت ضمان به عدم تمکن ضامن جاهل بوده باشد میتواند عقد‌ ضمان را فسخ کند ولی اگر ضامن بعد از عقد غیر ملیء شود مضمون‌له خیاری نخواهد داشت.</متن>
    </ماده>
    <ماده شماره="691">
      <متن>ضمان دینی که هنوز سبب آن ایجاد نشده است، باطل است.</متن>
    </ماده>
    <ماده شماره="692">
      <متن>در دین حال ممکن است ضامن برای تادیه آن اجلی معین کند و همچنین میتواند در دین موجل تعهد پرداخت فوری آن را بنماید.</متن>
    </ماده>
    <ماده شماره="693">
      <متن>مضمون‌له میتواند در عقد ضمان از ضامن مطالبه رهن کند اگر چه دین اصلی رهنی نباشد.</متن>
    </ماده>
    <ماده شماره="694">
      <متن>علم ضامن به مقدار و اوصاف و شرایط دینی که ضمانت آن را مینماید شرط نیست بنابراین اگر کسی ضامن دین شخص بشود بدون ‌اینکه بداند آن دین چه مقدار است ضمان صحیح است لیکن ضمانت یکی از چند دین به نحو تردید باطل است.</متن>
    </ماده>
    <ماده شماره="695">
      <متن>معرفت تفصیلی ضامن به شخص مضمون‌له یا مضمون‌عنه لازم نیست.</متن>
    </ماده>
    <ماده شماره="696">
      <متن>هر دینی را ممکن است ضمانت نمود اگر چه شرط فسخی در آن موجود باشد.</متن>
    </ماده>
    <ماده شماره="697">
      <متن>ضمان عهده از مشتری یا بایع نسبت به درک مبیع یا ثمن در صورت مستحق‌للغیر درآمدن آن جایز است.</متن>
    </ماده>
  </مبحث>
    <مبحث شماره="دوم" عنوان="در اثر ضمان بین ضامن و مضمون‌له">
    <ماده شماره="698">
      <متن>بعد از اینکه ضمان به طور صحیح واقع شد ذمه مضمون‌عنه بری و ذمه ضامن به مضمون‌له مشغول می‌شود.</متن>
    </ماده>
    <ماده شماره="699">
      <متن>تعلیق در ضمان مثل اینکه ضامن قید کند که اگر مدیون نداد من ضامنم باطل است ولی التزام به تادیه ممکن است معلق باشد.</متن>
    </ماده>
    <ماده شماره="700">
      <متن>تعلیق ضمان به شرایط صحت آن مثل اینکه ضامن قید کند که اگر مضمون‌عنه مدیون باشد من ضامنم موجب بطلان آن نمی‌شود.</متن>
    </ماده>
    <ماده شماره="701">
      <متن>ضمان عقدی است لازم و ضامن یا مضمون‌له نمی‌توانند آن را فسخ کنند مگر در صورت اعسار ضامن به طوری که در ماده 690 مقرر است یا در صورت بودن حق فسخ نسبت به دین مضمون‌له و یا در صورت تخلف از مقررات عقد.</متن>
    </ماده>
    <ماده شماره="702">
      <متن>هر گاه ضمان مدت داشته باشد مضمون‌له نمی‌تواند قبل از انقضاء مدت مطالبه طلب خود را از ضامن کند اگرچه دین حال باشد.</متن>
    </ماده>
    <ماده شماره="703">
      <متن>در ضمان حال مضمون‌له حق مطالبه طلب خود را دارد اگر چه دین موجل باشد.</متن>
    </ماده>
    <ماده شماره="704">
      <متن>ضمان مطلق محمول به حال است مگر آن که به قرائن معلوم شود که موجل بوده است.</متن>
    </ماده>
    <ماده شماره="705">
      <متن>ضمان موجل به فوت ضامن حال می‌شود.</متن>
    </ماده>
    <ماده شماره="706">
      <متن>به موجب قانون اصلاح موادی از قانون مدنی مصوب 1370/08/14 حذف شده است.</متن>
    </ماده>
    <ماده شماره="707">
      <متن>اگر مضمون‌له ذمه مضمون‌عنه را بری کند ضامن بری نمی‌شود مگر اینکه مقصود ابراء از اصل دین باشد.</متن>
    </ماده>
    <ماده شماره="708">
      <متن>کسی که ضامن درک مبیع است در صورت فسخ بیع به سبب اقاله یا خیار از ضمان بری میشود.</متن>
    </ماده>
  </مبحث>
    <مبحث شماره="سوم" عنوان="در اثر ضمان بین ضامن و مضمون‌عنه">
    <ماده شماره="709">
      <متن>ضامن حق رجوع به مضمون‌عنه ندارد مگر بعد از اداء دین ولی میتواند در صورتی که مضمون‌عنه ملتزم شده باشد که در مدت معینی برائت او را تحصیل نماید و مدت مزبور هم منقضی شده باشد رجوع کند.</متن>
    </ماده>
    <ماده شماره="710">
      <متن>اگر ضامن با رضایت مضمون‌له حواله کند به کسی که دین را بدهد و آن شخص قبول نماید مثل آن است که دین را ادا کرده است و حق‌ رجوع به مضمون‌عنه دارد و همچنین است حواله مضمون‌له به عهده ضامن.</متن>
    </ماده>
    <ماده شماره="711">
      <متن>اگر ضامن دین را تادیه کند و مضمون‌عنه آن را ثانیاً بپردازد ضامن حق رجوع به مضمون‌له نخواهد داشت و باید به مضمون‌عنه مراجعه کند و مضمون‌عنه میتواند از مضمون‌له آنچه را که گرفته است مسترد دارد.</متن>
    </ماده>
    <ماده شماره="712">
      <متن>هر گاه مضمون‌له فوت شود و ضامن وارث او باشد حق رجوع به مضمون‌عنه دارد.</متن>
    </ماده>
    <ماده شماره="713">
      <متن>اگر ضامن به مضمون‌له کمتر از دین داده باشد زیاده بر آنچه داده نمی‌تواند از مدیون مطالبه کند اگرچه دین را صلح به کمتر کرده باشد.</متن>
    </ماده>
    <ماده شماره="714">
      <متن>اگر ضامن زیادتر از دین به داین بدهد حق رجوع به زیاده ندارد مگر در صورتی که به اذن مضمون‌عنه داده باشد.</متن>
    </ماده>
    <ماده شماره="715">
      <متن>هر گاه دین مدت داشته و ضامن قبل از موعد آن را بدهد مادام که دین حال نشده است نمی‌تواند از مدیون مطالبه کند.</متن>
    </ماده>
    <ماده شماره="716">
      <متن>در صورتی که دین حال باشد هر وقت ضامن ادا کند میتواند رجوع به مضمون‌عنه نماید هر چند ضمان مدت داشته و موعد آن نرسیده‌ باشد مگر آنکه مضمون‌عنه اذن به ضمان موجل داده باشد.</متن>
    </ماده>
    <ماده شماره="717">
      <متن>هر گاه مضمون‌عنه دین را ادا کند ضامن بری میشود هر چند ضامن به مضمون‌عنه اذن در ادا نداده باشد.</متن>
    </ماده>
    <ماده شماره="718">
      <متن>هر گاه مضمون‌له ضامن را از دین ابراء کند ضامن و مضمون‌عنه هر دو بری میشوند.</متن>
    </ماده>
    <ماده شماره="719">
      <متن>هر گاه مضمون‌له ضامن را ابراء یا دیگری مجاناً دین را بدهد ضامن حق رجوع به مضمون‌عنه ندارد.</متن>
    </ماده>
    <ماده شماره="720">
      <متن>ضامنی که به قصد تبرع ضمانت کرده باشد حق رجوع به مضمون‌عنه ندارد.</متن>
    </ماده>
  </مبحث>
    <مبحث شماره="چهارم" عنوان="در اثر ضمان بین ضامنین">
    <ماده شماره="721">
      <متن>هر گاه اشخاص متعدد از یک شخص و برای یک قرض به نحو تسهیم ضمانت کرده باشند مضمون‌له به هر یک از آنها فقط به قدر سهم ‌او حق رجوع دارد و اگر یکی از ضامنین تمام قرض را تادیه نماید به هر یک از ضامنین دیگر که اذن تادیه داده باشد میتواند به قدر سهم او رجوع کند.</متن>
    </ماده>
    <ماده شماره="722">
      <متن>ضامنِ ضامن حق رجوع به مدیون اصلی ندارد و باید به مضمون‌عنه خود رجوع کند و به همین طریق هر ضامنی به مضمون‌عنه خود ‌رجوع میکند تا به مدیون اصلی برسد.</متن>
    </ماده>
    <ماده شماره="723">
      <متن>ممکن است کسی در ضمن عقد لازمی به تادیه دین دیگری ملتزم شود در این صورت تعلیق به التزام مبطل نیست مثل اینکه کسی التزام خود را به تادیه دین مدیون، معلق به عدم تادیه او نماید.</متن>
    </ماده>
  </مبحث>
    <فصل شماره="پانزدهم" عنوان="در حواله">
    <ماده شماره="724">
      <متن>حواله عقدی است که به موجب آن طلب شخصی از ذمه مدیون به ذمه شخص ثالثی منتقل می‌گردد.</متن>
      <متن>‌مدیون را محیل، طلبکار را محتال، شخص ثالث را محال‌علیه می‌گویند.</متن>
    </ماده>
    <ماده شماره="725">
      <متن>حواله محقق نمی‌شود مگر با رضای محتال و قبول محال‌علیه.</متن>
    </ماده>
    <ماده شماره="726">
      <متن>اگر در مورد حواله محیل مدیون محتال نباشد احکام حواله در آن جاری نخواهد بود.</متن>
    </ماده>
    <ماده شماره="727">
      <متن>برای صحت حواله لازم نیست که محال‌علیه مدیون به محیل باشد در این صورت محال علیه پس از قبولی در حکم ضامن است.</متن>
    </ماده>
    <ماده شماره="728">
      <متن>در صحت حواله ملائت محال علیه شرط نیست.</متن>
    </ماده>
    <ماده شماره="729">
      <متن>هر گاه در وقت حواله محال‌علیه معسر بوده و محتال جاهل به اعسار او باشد محتال میتواند حواله را فسخ و به محیل رجوع کند.</متن>
    </ماده>
    <ماده شماره="730">
      <متن>پس از تحقیق حواله ذمه محیل از دینی که حواله داده بری و ذمه محال علیه مشغول میشود.</متن>
    </ماده>
    <ماده شماره="731">
      <متن>در صورتی که محال‌علیه مدیون محیل نبوده بعد از اداء وجه حواله میتواند به همان مقداری که پرداخته است رجوع به محیل نماید.</متن>
    </ماده>
    <ماده شماره="732">
      <متن>حواله عقدی است لازم و هیچ یک از محیل و محتال و محال‌علیه نمی‌تواند آن را فسخ کند مگر در مورد ماده 729 و یا در صورتی که‌ خیار فسخ شرط شده باشد.</متن>
    </ماده>
    <ماده شماره="733">
      <متن>اگر در بیع بایع حواله داده باشد که مشتری ثمن را به شخصی بدهد یا مشتری حواله داده باشد که بایع ثمن را از کسی بگیرد و بعد بطلان ‌بیع معلوم گردد حواله باطل میشود و اگر محتال ثمن را اخذ کرده باشد باید مسترد دارد ولی اگر بیع به واسطه فسخ یا اقاله منفسخ شود حواله باطل ‌نبوده لیکن محال علیه بری و بایع یا مشتری میتواند به یکدیگر رجوع کند.</متن>
      <متن>‌مفاد این ماده در مورد سایر تعهدات نیز جاری خواهد بود.</متن>
    </ماده>
  </فصل>
    <فصل شماره="شانزدهم" عنوان="در کفالت">
    <ماده شماره="734">
      <متن>کفالت عقدی است که به موجب آن احد طرفین در مقابل طرف دیگر احضار شخص ثالثی را تعهد میکند. ‌متعهد را کفیل، شخص ثالث را مکفول و طرف دیگر را مکفول‌له می‌گویند.</متن>
    </ماده>
    <ماده شماره="735">
      <متن>کفالت به رضای کفیل و مکفول‌له واقع میشود.</متن>
    </ماده>
    <ماده شماره="736">
      <متن>در صحت کفالت علم کفیل به ثبوت حقی بر عهده مکفول شرط نیست بلکه دعوی حق از طرف مکفول‌له کافی است اگر چه مکفول ‌منکر آن باشد.</متن>
    </ماده>
    <ماده شماره="737">
      <متن>کفالت ممکن است مطلق باشد یا موقت و در صورت موقت بودن باید مدت آن معلوم باشد.</متن>
    </ماده>
    <ماده شماره="738">
      <متن>ممکن است شخص دیگر کفیلِ کفیل شود.</متن>
    </ماده>
    <ماده شماره="739">
      <متن>در کفالت مطلق مکفول‌له هر وقت بخواهد میتواند احضار مکفول را تقاضا کند ولی در کفالت موقت قبل از رسیدن موعد حق مطالبه ‌ندارد.</متن>
    </ماده>
    <ماده شماره="740">
      <متن>کفیل باید مکفول را در زمان و مکانی که تعهد کرده است حاضر نماید و الا باید از عهده حقی که بر عهده مکفول ثابت میشود برآید.</متن>
    </ماده>
    <ماده شماره="741">
      <متن>اگر کفیل ملتزم شده باشد که مالی در صورت عدم احضار مکفول بدهد باید به نحوی که ملتزم شده است عمل کند.</متن>
    </ماده>
    <ماده شماره="742">
      <متن>اگر در کفالت محل تسلیم معین نشده باشد کفیل باید مکفول را در محل عقد تسلیم کند مگر اینکه عقد منصرف به محل دیگر باشد.</متن>
    </ماده>
    <ماده شماره="743">
      <متن>اگر مکفول غایب باشد به کفیل مهلتی که برای حاضر کردن مکفول کافی باشد داده میشود.</متن>
    </ماده>
    <ماده شماره="744">
      <متن>اگر کفیل مکفول را در غیر زمان و مکان مقرر یا برخلاف شرایطی که کرده‌اند تسلیم کند قبول آن بر مکفول‌له لازم نیست لیکن اگر قبول ‌کرد کفیل بری میشود و همچنین اگر مکفول‌له برخلاف مقرر بین طرفین تقاضای تسلیم نماید کفیل ملزم به قبول نیست.</متن>
    </ماده>
    <ماده شماره="745">
      <متن>هر کس شخصی را از تحت اقتدار ذیحق یا قائم‌مقام او بدون رضای او خارج کند در حکم کفیل است و باید آن شخص را حاضر کند والا ‌باید از عهده حقی که بر او ثابت شود بر آید.</متن>
    </ماده>
    <ماده شماره="746">
      <متن>در موارد ذیل کفیل بری میشود.</متن>
      <متن>1) در صورت حاضر کردن مکفول به نحوی که متعهد شده است.</متن>
      <متن>2) در صورتی که مکفول در موقع مقرر شخصاً حاضر شود.</متن>
      <متن>3) در صورتی که ذمه مکفول به نحوی از انحاء از حقی که مکفول‌له بر او دارد بری شود.</متن>
      <متن>4) در صورتی که مکفول‌له کفیل را بری نماید.</متن>
      <متن>5) در صورتی که حق مکفول‌له به نحوی از انحاء به دیگری منتقل شود.</متن>
      <متن>6) در صورت فوت مکفول.</متن>
    </ماده>
    <ماده شماره="747">
      <متن>هر گاه کفیل مکفول خود را مطابق شرایط مقرره حاضر کند و مکفول له از قبول آن امتناع نماید کفیل می‌تواند احضار مکفول و امتناع مکفول له را با شهادت معتبر نزد حاکم و یا احضار نزد حاکم اثبات نماید.</متن>
    </ماده>
    <ماده شماره="748">
      <متن>فوت مکفول‌له موجب برائت کفیل نمیشود.</متن>
    </ماده>
    <ماده شماره="749">
      <متن>هر گاه یک نفر در مقابل چند نفر از شخصی کفالت نماید به تسلیم او به یکی از آن‌ها در مقابل دیگران بری نمی‌شود.</متن>
    </ماده>
    <ماده شماره="750">
      <متن>در صورتی که شخصی کفیلِ کفیل باشد و دیگری کفیل او و هکذا هر کفیل باید مکفول خود را حاضر کند و هر کدام از آنها که مکفول ‌اصلی را حاضر کرد او و سایرین بری میشوند و هر کدام که به یکی از جهات مزبوره در ماده 746 بری شد کفیل‌های ما بعد او هم بری میشوند.</متن>
    </ماده>
    <ماده شماره="751">
      <متن>هر گاه کفالت به اذن مکفول بوده و کفیل با عدم تمکن از احضار حقی را که به عهده او است ادا نماید و یا به اذن او ادای حق کند ‌میتواند به مکفول رجوع کرده آنچه را که داده اخذ کند و اگر هیچ یک به اذن مکفول نباشد حق رجوع نخواهد داشت.</متن>
    </ماده>
  </فصل>
    <فصل شماره="هفدهم" عنوان="در صلح">
    <ماده شماره="752">
      <متن>صلح ممکن است یا در مورد رفع تنازع موجود و یا جلوگیری از تنازع احتمالی در مورد معامله و غیر آن واقع شود.</متن>
    </ماده>
    <ماده شماره="753">
      <متن>برای صحت صلح طرفین باید اهلیت معامله و تصرف در مورد صلح داشته باشند.</متن>
    </ماده>
    <ماده شماره="754">
      <متن>هر صلح نافذ است جز صلح بر امری که غیر مشروع باشد.</متن>
    </ماده>
    <ماده شماره="755">
      <متن>صلح با انکار دعوی نیز جائز است بنابراین درخواست صلح اقرار محسوب نمی‌شود.</متن>
    </ماده>
    <ماده شماره="756">
      <متن>حقوق خصوصی که از جرم تولید میشود ممکن است مورد صلح واقع شود.</متن>
    </ماده>
    <ماده شماره="757">
      <متن>صلح بلاعوض نیز جائز است.</متن>
    </ماده>
    <ماده شماره="758">
      <متن>صلح در مقام معاملات هر چند نتیجه معامله را که به جای آن واقع شده است میدهد لیکن شرایط و احکام خاصه آن معامله را ندارد، ‌بنابراین اگر مورد صلح عین باشد در مقابل عوض، نتیجه آن همان نتیجه بیع خواهد بود بدون اینکه شرایط و احکام خاصه بیع در آن مجری شود.</متن>
    </ماده>
    <ماده شماره="759">
      <متن>حق شفعه در صلح نیست هر چند در مقام بیع باشد.</متن>
    </ماده>
    <ماده شماره="760">
      <متن>صلح عقد لازم است اگر چه در مقام عقود جائزه واقع شده باشد و بر هم نمی‌خورد مگر در موارد فسخ به خیار یا اقاله.</متن>
    </ماده>
    <ماده شماره="761">
      <متن>صلحی که در مورد تنازع یا مبنی بر تسامح باشد قاطع بین طرفین است و هیچ یک نمی‌تواند آن را فسخ کند اگرچه به ادعای غبن باشد‌ مگر در صورت تخلف شرط یا اشتراط خیار.</متن>
    </ماده>
    <ماده شماره="762">
      <متن>اگر در طرف مصالحه و یا در مورد صلح اشتباهی واقع شده باشد صلح باطل است.</متن>
    </ماده>
    <ماده شماره="763">
      <متن>صلح به اکراه نافذ نیست.</متن>
    </ماده>
    <ماده شماره="764">
      <متن>تدلیس در صلح موجب خیار فسخ است.</متن>
    </ماده>
    <ماده شماره="765">
      <متن>صلح دعوی مبتنی بر معامله باطله باطل است ولی صلح دعوی ناشی از بطلان معامله صحیح است.</متن>
    </ماده>
    <ماده شماره="766">
      <متن>اگر طرفین به طور کلی تمام دعاوی واقعیه و فرضیه خود را به صلح خاتمه داده باشند کلیه دعاوی داخل در صلح محسوب است اگرچه ‌منشاء دعوی در حین صلح معلوم نباشد مگر اینکه صلح به حسب قرائن شامل آن نگردد.</متن>
    </ماده>
    <ماده شماره="767">
      <متن>اگر بعد از صلح معلوم گردد که موضوع صلح منتفی بوده است صلح باطل است.</متن>
    </ماده>
    <ماده شماره="768">
      <متن>در عقد صلح ممکن است احد طرفین در عوض مال‌الصلحی که میگیرد متعهد شود که نفقه معینی همه ساله یا همه ‌ماهه تا مدت معین ‌تادیه کند این تعهد ممکن است به نفع طرفین مصالحه یا به نفع شخص یا اشخاص ثالث واقع شود.</متن>
    </ماده>
    <ماده شماره="769">
      <متن>در تعهد مذکوره در ماده قبل به نفع هر کس که واقع شده باشد ممکن است شرط نمود که بعد از فوت منتفع نفقه به وراث او داده شود.</متن>
    </ماده>
    <ماده شماره="770">
      <متن>صلحی که بر طبق دو ماده فوق واقع میشود به ورشکستگی یا افلاس متعهد نفقه فسخ نمی‌شود مگر اینکه شرط شده باشد.</متن>
    </ماده>
  </فصل>
    <فصل شماره="هجدهم" عنوان="در رهن">
    <ماده شماره="771">
      <متن>رهن عقدی است که به موجب آن مدیون مالی را برای وثیقه به داین میدهد. ‌رهن دهنده را راهن و طرف دیگر را مرتهن میگویند.</متن>
    </ماده>
    <ماده شماره="772">
      <متن>مال مرهون باید به قبض مرتهن یا به تصرف کسی که بین طرفین معین میگردد داده شود ولی استمرار قبض شرط صحت معامله نیست.</متن>
    </ماده>
    <ماده شماره="773">
      <متن>هر مالی که قابل نقل و انتقال قانونی نیست نمی‌تواند مورد رهن واقع شود.</متن>
    </ماده>
    <ماده شماره="774">
      <متن>مال مرهون باید عین معین باشد و رهن دین و منفعت باطل است.</متن>
    </ماده>
    <ماده شماره="775">
      <متن>برای هر مالی که در ذمه باشد ممکن است رهن داده شود ولو عقدی که موجب اشتغال ذمه است قابل فسخ باشد.</متن>
    </ماده>
    <ماده شماره="776">
      <متن>ممکن است یک نفر مالی را در مقابل دو یا چند دین که به دو یا چند نفر دارد رهن بدهد در این صورت مرتهنین باید به تراضی معین کنند‌ که رهن در تصرف چه کسی باشد و همچنین ممکن است دو نفر یک مال را به یک نفر در مقابل طلبی که از آنها دارد رهن بدهند.</متن>
    </ماده>
    <ماده شماره="777">
      <متن>در ضمن عقد رهن یا به موجب عقد علیحده ممکن است راهن مرتهن را وکیل کند که اگر در موعد مقرر راهن قرض خود را اداء ننموده‌ مرتهن از عین مرهونه یا قیمت آن طلب خود را استیفاء کند و نیز ممکن است قرارداد وکالت مزبور بعد از فوت مرتهن با ورثه او باشد و بالاخره ممکن ‌است که وکالت به شخص ثالث داده شود.</متن>
    </ماده>
    <ماده شماره="778">
      <متن>اگر شرط شده باشد که مرتهن حق فروش عین مرهونه را ندارد باطل است.</متن>
    </ماده>
    <ماده شماره="779">
      <متن>هر گاه مرتهن برای فروش عین مرهونه وکالت نداشته باشد و راهن هم برای فروش آن و اداء دین حاضر نگردد مرتهن به حاکم رجوع‌ می‌نماید تا اجبار به بیع یا اداء دین به نحو دیگر بکند.</متن>
    </ماده>
    <ماده شماره="780">
      <متن>برای استیفاء طلب خود از قیمت رهن، مرتهن بر هر طلبکار دیگری رجحان خواهد داشت.</متن>
    </ماده>
    <ماده شماره="781">
      <متن>اگر مال مرهون به قیمتی بیش از طلب مرتهن فروخته شود مازاد مال مالک آن است و اگر برعکس حاصل فروش کمتر باشد مرتهن باید‌ برای نقیصه به راهن رجوع کند.</متن>
    </ماده>
    <ماده شماره="782">
      <متن>در مورد قسمت اخیر ماده قبل اگر راهن مفلس شده باشد مرتهن با غرماء شریک میشود.</متن>
    </ماده>
    <ماده شماره="783">
      <متن>اگر راهن مقداری از دین را ادا کند حق ندارد مقداری از رهن را مطالبه نمایند و مرتهن میتواند تمام آن را تا تادیه کامل دین نگه دارد‌ مگر اینکه بین راهن و مرتهن ترتیب دیگری مقرر شده باشد.</متن>
    </ماده>
    <ماده شماره="784">
      <متن>تبدیل رهن به مال دیگر به تراضی طرفین جائز است.</متن>
    </ماده>
    <ماده شماره="785">
      <متن>هر چیزی که در عقد بیع بدون قید صریح به عنوان متعلقات جزء مبیع محسوب می‌شود در رهن نیز داخل خواهد بود.</متن>
    </ماده>
    <ماده شماره="786">
      <متن>ثمره رهن و زیادتی که ممکن است در آن حاصل شود در صورتی که متصل باشد جزء رهن خواهد بود و در صورتی که منفصل باشد‌ متعلق به راهن است مگر اینکه ضمن عقد بین طرفین ترتیب دیگری مقرر شده باشد.</متن>
    </ماده>
    <ماده شماره="787">
      <متن>عقد رهن نسبت به مرتهن جایز و نسبت به راهن لازم است و بنابراین مرتهن می‌تواند هر وقت بخواهد آن را بر هم زند ولی راهن ‌نمیتواند قبل از اینکه دین خود را ادا نماید و یا به نحوی از انحاء قانونی از آن بری شود رهن را مسترد دارد.</متن>
    </ماده>
    <ماده شماره="788">
      <متن>به موت راهن یا مرتهن رهن منفسخ نمی‌شود ولی در صورت فوت مرتهن راهن میتواند تقاضا نماید که رهن به تصرف شخص ثالثی که‌ به تراضی او و ورثه معین می‌شود داده شود. در صورت عدم تراضی شخص مزبور از طرف حاکم معین میشود.</متن>
    </ماده>
    <ماده شماره="789">
      <متن>رهن در ید مرتهن امانت محسوب است و بنابراین مرتهن مسئول تلف یا ناقص شدن آن نخواهد بود مگر در صورت تقصیر.</متن>
    </ماده>
    <ماده شماره="790">
      <متن>بعد از برائت ذمه مدیون رهن در ید مرتهن امانت است لیکن اگر با وجود مطالبه آن را رد ننماید ضامن آن خواهد بود اگر چه تقصیر‌ نکرده باشد.</متن>
    </ماده>
    <ماده شماره="791">
      <متن>اگر عین مرهونه به واسطه عمل خود راهن یا شخص دیگری تلف شود باید تلف‌ کننده بدل آن را بدهد و بدل مزبور رهن خواهد بود.</متن>
    </ماده>
    <ماده شماره="792">
      <متن>وکالت مذکور در ماده 777 شامل بدل مزبور در ماده فوق نخواهد بود.</متن>
    </ماده>
    <ماده شماره="793">
      <متن>راهن نمیتواند در رهن تصرفی کند که منافی حق مرتهن باشد مگر به اذن مرتهن.</متن>
    </ماده>
    <ماده شماره="794">
      <متن>راهن می‌تواند در رهن تغییراتی بدهد یا تصرفات دیگری که برای رهن نافع باشد و منافی حقوق مرتهن هم نباشد به عمل آورد بدون اینکه مرتهن بتواند او را منع کند، در صورت منع اجازه با حاکم است.</متن>
    </ماده>
  </فصل>
    <فصل شماره="نوزدهم" عنوان="در هبه">
    <ماده شماره="795">
      <متن>هبه عقدی است که به موجب آن یک نفر مالی را مجاناً به کس دیگری تملیک می‌کند، تملیک‌ کننده واهب، طرف دیگر را متهب، مالی را که مورد هبه است عین موهوبه می‌گویند.</متن>
    </ماده>
    <ماده شماره="796">
      <متن>واهب باید برای معامله و تصرف در مال خود اهلیت داشته باشد.</متن>
    </ماده>
    <ماده شماره="797">
      <متن>واهب باید مالک مالی باشد که هبه می‌کند.</متن>
    </ماده>
    <ماده شماره="798">
      <متن>هبه واقع نمی‌شود مگر با قبول و قبض متهب اعم از اینکه مباشر قبض خود متهب باشد یا وکیل او و قبض بدون اذن واهب اثری ‌ندارد.</متن>
    </ماده>
    <ماده شماره="799">
      <متن>در هبه به صغیر یا مجنون یا سفیه، قبض ولی معتبر است.</متن>
    </ماده>
    <ماده شماره="800">
      <متن>در صورتی که عین موهوبه در ید متهب باشد محتاج به قبض نیست.</متن>
    </ماده>
    <ماده شماره="801">
      <متن>هبه ممکن است معوض باشد و بنابراین واهب می‌تواند شرط کند که متهب مالی را به او هبه کند یا عمل مشروعی را مجاناً بجا آورد.</متن>
    </ماده>
    <ماده شماره="802">
      <متن>اگر قبل از قبض واهب یا متهب فوت کند هبه باطل میشود.</متن>
    </ماده>
    <ماده شماره="803">
      <متن>بعد از قبض نیز واهب می‌تواند با بقاء عین موهوبه از هبه رجوع کند، مگر در موارد ذیل:</متن>
      <متن>1- در صورتی که متهب پدر یا مادر و یا اولاد واهب باشد.</متن>
      <متن>2- در صورتی که هبه معوض بوده و عوض هم داده شده باشد.</متن>
      <متن>3- در صورتی که عین موهوبه از ملکیت متهب خارج شده یا متعلق حق غیر واقع شود خواه قهرا مثل اینکه متهب به واسطه فلس محجور شود خواه اختیارا مثل اینکه عین موهوبه به رهن داده شود.</متن>
      <متن>4- در صورتی که در عین موهوبه تغییری حاصل شود.</متن>
    </ماده>
    <ماده شماره="804">
      <متن>در صورت رجوع واهب نمائات عین موهوبه اگر متصل باشد مال واهب و اگر منفصل باشد مال متهب خواهد بود.</متن>
    </ماده>
    <ماده شماره="805">
      <متن>بعد از فوت واهب یا متهب رجوع ممکن نیست.</متن>
    </ماده>
    <ماده شماره="806">
      <متن>هر گاه داین طلب خود را به مدیون ببخشد حق رجوع ندارد.</متن>
    </ماده>
    <ماده شماره="807">
      <متن>اگر کسی مالی را به عنوان صدقه به دیگری بدهد حق رجوع ندارد.</متن>
    </ماده>
  </فصل>
    <قسمت شماره="سوم" عنوان="در اخذ به شفعه">
    <ماده شماره="808">
      <متن>هر گاه مال غیرمنقول قابل تقسیمی بین دو نفر مشترک باشد و یکی از دو شریک حصه خود را به قصد بیع به شخص ثالثی منتقل کند ‌شریک دیگر حق دارد قیمتی را که مشتری داده به او بدهد و حصه مبیعه را تملک کند.</متن>
      <متن>‌این حق را حق شفعه و صاحب آن را شفیع می‌گویند.</متن>
    </ماده>
    <ماده شماره="809">
      <متن>هر گاه بنا و درخت بدون زمین فروخته شود حق شفعه نخواهد بود.</متن>
    </ماده>
    <ماده شماره="810">
      <متن>اگر ملک دو نفر در ممر یا مجری مشترک باشد و یکی از آن‌ها ملک خود را با حق ممر یا مجری بفروشد دیگری حق شفعه دارد اگر چه در خود ملک مشاعاً شریک نباشد ولی اگر ملک را بدون ممر یا مجری بفروشد دیگری حق شفعه ندارد.</متن>
    </ماده>
    <ماده شماره="811">
      <متن>اگر حصه یکی از دو شریک وقف باشد متولی یا موقوف‌علیهم حق شفعه ندارد.</متن>
    </ماده>
    <ماده شماره="812">
      <متن>اگر مبیع متعدد بوده و بعض آن قابل شفعه و بعض دیگر قابل شفعه نباشد حق شفعه را میتوان نسبت به بعضی که قابل شفعه است به قدر حصه آن بعض از ثمن اجرا نمود.</متن>
    </ماده>
    <ماده شماره="813">
      <متن>در بیع فاسد حق شفعه نیست.</متن>
    </ماده>
    <ماده شماره="814">
      <متن>خیاری بودن بیع مانع از اخذ به شفعه نیست.</متن>
    </ماده>
    <ماده شماره="815">
      <متن>حق شفعه را نمی‌توان فقط نسبت به یک قسمت از مبیع اجرا نمود صاحب حق مزبور یا باید از آن صرف نظر کند یا نسبت ‌به تمام مبیع ‌اجرا نماید.</متن>
    </ماده>
    <ماده شماره="816">
      <متن>اخذ به شفعه هر معامله‌ای را که مشتری قبل از آن و بعد از عقد بیع نسبت به مورد شفعه نموده باشد، باطل می‌نماید.</متن>
    </ماده>
    <ماده شماره="817">
      <متن>در مقابل شریکی که به حق شفعه تملک می‌کند مشتری ضامن درک است نه بایع لیکن اگر در موقع اخذ به شفعه مورد شفعه هنوز به تصرف مشتری داده نشده باشد شفیع حق رجوع به مشتری نخواهد داشت.</متن>
    </ماده>
    <ماده شماره="818">
      <متن>مشتری نسبت به عیب و خرابی و تلفی که قبل از اخذ به شفعه در ید او حادث شده باشد ضامن نیست و همچنین است بعد از اخذ به شفعه و مطالبه در صورتی که تعدی یا تفریط نکرده باشد.</متن>
    </ماده>
    <ماده شماره="819">
      <متن>نمائاتی که قبل از اخذ به شفعه در مبیع حاصل می‌شود در صورتی که منفصل باشد مال مشتری و در صورتی که متصل باشد مال شفیع ‌است ولی مشتری میتواند بنایی را که کرده یا درختی را که کاشته قلع کند.</متن>
    </ماده>
    <ماده شماره="820">
      <متن>هر گاه معلوم شود که مبیع حین‌البیع معیوب بوده و مشتری ارش گرفته است شفیع در موقع اخذ به شفعه مقدار ارش را از ثمن کسر‌ میگذارد.</متن>
      <متن>‌حقوق مشتری در مقابل بایع راجع به درک مبیع همان است که در ضمن عقد بیع مذکور شده است.</متن>
    </ماده>
    <ماده شماره="821">
      <متن>حق شفعه فوری است.</متن>
    </ماده>
    <ماده شماره="822">
      <متن>حق شفعه قابل اسقاط است و اسقاط آن به هر چیزی که دلالت بر صرف نظر کردن از حق مزبور نماید واقع می‌شود.</متن>
    </ماده>
    <ماده شماره="823">
      <متن>حق شفعه بعد از موت شفیع به وارث یا وراث او منتقل می‌شود.</متن>
    </ماده>
    <ماده شماره="824">
      <متن>هر گاه یک یا چند نفر از وراث حق خود را اسقاط کند باقی وراث نمی‌توانند آن را فقط نسبت به سهم خود اجرا نمایند و باید یا از آن صرف‌نظر کنند یا نسبت ‌به تمام مبیع اجرا نمایند.</متن>
    </ماده>
  </قسمت>
    <قسمت شماره="چهارم" عنوان="در وصایا و ارث">
  </قسمت>
    <باب شماره="اول" عنوان="در وصایا">
  </باب>
    <فصل شماره="اول" عنوان="در کلیات وصایا">
    <ماده شماره="825">
      <متن>وصیت بر دو قسم است: تملیکی و عهدی.</متن>
    </ماده>
    <ماده شماره="826">
      <متن>وصیت تملیکی عبارت است از اینکه کسی عین یا منفعتی را از مال خود برای زمان بعد از فوتش به دیگری مجاناً تملیک کند.</متن>
      <متن>وصیت عهدی عبارت است از اینکه شخصی یک یا چند نفر را برای انجام امر یا اموری یا تصرفات دیگری مامور مینماید.</متن>
      <متن>‌وصیت کننده موصی، ‌کسی که وصیت تملیکی به نفع او شده است موصی له،‌ مورد وصیت موصی‌به و کسی که به موجب وصیت عهدی ولی بر مورد ثلث یا بر صغیر قرار داده میشود وصی نامیده میشود.</متن>
    </ماده>
    <ماده شماره="827">
      <متن>تملیک به موجب وصیت محقق نمی‌شود مگر با قبول موصی‌له پس از فوت موصی.</متن>
    </ماده>
    <ماده شماره="828">
      <متن>هر گاه موصی‌له غیرمحصور باشد مثل اینکه وصیت برای فقرا یا امور عام‌المنفعه شود قبول شرط نیست.</متن>
    </ماده>
    <ماده شماره="829">
      <متن>قبول موصی‌له قبل از فوت موصی موثر نیست و موصی میتواند از وصیت خود رجوع کند حتی در صورتی که موصی‌له، موصی‌به را‌ قبض کرده باشد.</متن>
    </ماده>
    <ماده شماره="830">
      <متن>نسبت به موصی‌له رد یا قبول وصیت بعد از فوت موصی معتبر است، بنابراین اگر موصی‌له قبل از فوت موصی وصیت را رد کرده باشد ‌بعد از فوت میتواند آن را قبول کند و اگر بعد از فوت آن را قبول و موصی به را قبض کرد دیگر نمی‌تواند آن را رد کند، لیکن اگر قبل از فوت قبول کرده ‌باشد بعد از فوت قبول ثانوی لازم نیست.</متن>
    </ماده>
    <ماده شماره="831">
      <متن>اگر موصی‌له صغیر یا مجنون باشد رد یا قبول وصیت با ولی خواهد بود.</متن>
    </ماده>
    <ماده شماره="832">
      <متن>موصی‌له میتواند وصیت را نسبت به قسمتی از موصی به قبول کند در این صورت وصیت نسبت به قسمتی که قبول شده صحیح و نسبت به قسمت دیگر باطل میشود.</متن>
    </ماده>
    <ماده شماره="833">
      <متن>ورثه موصی نمی‌تواند در موصی به تصرف کند مادام که موصی‌له رد یا قبول خود را به آنها اعلام نکرده است. اگر تاخیر این اعلام موجب تضرر ورثه باشد حاکم موصی‌له را مجبور میکند که تصمیم خود را معین نماید.</متن>
    </ماده>
    <ماده شماره="834">
      <متن>در وصیت عهدی قبول شرط نیست لیکن وصی می‌تواند مادام که موصی زنده است وصایت را رد کند و اگر قبل از فوت موصی رد‌ نکرد بعد از آن حق رد ندارد گرچه جاهل بر وصایت بوده باشد.</متن>
    </ماده>
  </فصل>
    <فصل شماره="دوم" عنوان="در موصی">
    <ماده شماره="835">
      <متن>موصی باید نسبت به مورد وصیت جائز التصرف باشد.</متن>
    </ماده>
    <ماده شماره="836">
      <متن>هرگاه کسی به قصد خودکشی خود را مجروح یا مسموم کند یا اعمال دیگر از این قبیل که موجب هلاکت است مرتکب گردد و پس از‌ آن وصیت نماید آن وصیت در صورت هلاکت باطل است و هرگاه اتفاقاً منتهی به موت نشد وصیت نافذ خواهد بود.</متن>
    </ماده>
    <ماده شماره="837">
      <متن>اگر کسی به موجب وصیت یک یا چند نفر از ورثه خود را از ارث محروم کند وصیت مزبور نافذ نیست.</متن>
    </ماده>
    <ماده شماره="838">
      <متن>موصی میتواند از وصیت خود رجوع کند.</متن>
    </ماده>
    <ماده شماره="839">
      <متن>اگر موصی ثانیاً وصیتی برخلاف وصیت اول نماید وصیت دوم صحیح است.</متن>
    </ماده>
  </فصل>
    <فصل شماره="سوم" عنوان="در موصی‌به">
    <ماده شماره="840">
      <متن>وصیت به صرف مال در امر غیر مشروع باطل است.</متن>
    </ماده>
    <ماده شماره="841">
      <متن>موصی‌به باید ملک موصی باشد و وصیت به مال غیر ولو با اجازه مالک باطل است.</متن>
    </ماده>
    <ماده شماره="842">
      <متن>ممکن است مالی را که هنوز موجود نشده است وصیت نمود.</متن>
    </ماده>
    <ماده شماره="843">
      <متن>وصیت به زیاده بر ثلث ترکه نافذ نیست مگر به اجازه وراث و اگر بعض از ورثه اجازه کند فقط نسبت به سهم او نافذ است.</متن>
    </ماده>
    <ماده شماره="844">
      <متن>هر گاه موصی‌به مال معینی باشد آن مال تقویم می‌شود، اگر قیمت آن بیش از ثلث ترکه باشد مازاد مال ورثه است مگر اینکه ورثه زیاده را اجازه کنند.</متن>
    </ماده>
    <ماده شماره="845">
      <متن>میزان ثلث به اعتبار دارایی موصی در حین وفات معین می‌شود نه به اعتبار دارایی او در حین وصیت.</متن>
    </ماده>
    <ماده شماره="846">
      <متن>هرگاه موصی‌به منافع ملکی باشد، دائماً یا در مدت معین به طریق ذیل از ثلث اخراج می‌شود:</متن>
      <متن>‌بدواً عین ملک با منافع آن تقویم می‌شود سپس ملک مزبور با ملاحظه مسلوب‌المنفعه بودن در مدت وصیت تقویم شده تفاوت بین دو قیمت از ثلث ‌حساب می‌شود.</متن>
      <متن>‌اگر موصی‌به منافع دائمی ملک بوده و بدین جهت عین ملک قیمتی نداشته باشد قیمت ملک با ملاحظه منافع از ثلث محسوب می‌شود.</متن>
    </ماده>
    <ماده شماره="847">
      <متن>اگر موصی‌به کلی باشد تعیین فرد با ورثه است مگر اینکه در وصیت طور دیگر مقرر شده باشد.</متن>
    </ماده>
    <ماده شماره="848">
      <متن>اگر موصی‌به جزء مشاع ترکه باشد مثل ربع یا ثلث، موصی‌له با ورثه در همان مقدار از ترکه مشاعاً شریک خواهد بود.</متن>
    </ماده>
    <ماده شماره="849">
      <متن>اگر موصی زیاده بر ثلث به ترتیب معینی وصیت به اموری کرده باشد و ورثه زیاده بر ثلث را اجازه نکنند به همان ترتیبی که وصیت کرده ‌است از ترکه خارج می‌شود تا میزان ثلث و زاید بر ثلث باطل خواهد شد و اگر وصیت به تمام یک دفعه باشد زیاده از همه کسر می‌شود.</متن>
    </ماده>
  </فصل>
    <فصل شماره="چهارم" عنوان="در موصی‌له">
    <ماده شماره="850">
      <متن>موصی‌له باید موجود باشد و بتواند مالک چیزی بشود که برای او وصیت شده است.</متن>
    </ماده>
    <ماده شماره="851">
      <متن>وصیت برای حمل صحیح است، لیکن تملک او منوط است بر اینکه زنده متولد شود.</متن>
    </ماده>
    <ماده شماره="852">
      <متن>اگر حمل در نتیجه جرمی سقط شود موصی‌به به ورثه او می‌رسد مگر اینکه جرم مانع ارث باشد.</متن>
    </ماده>
    <ماده شماره="853">
      <متن>اگر موصی‌لهم متعدد و محصور باشند، موصی‌به بین آنها بالسویه تقسیم میشود مگر اینکه موصی طور دیگر مقرر داشته باشد.</متن>
    </ماده>
  </فصل>
    <فصل شماره="پنجم‌" عنوان="در وصی">
    <ماده شماره="854">
      <متن>موصی میتواند یک یا چند نفر وصی معین نماید. در صورت تعدد، اوصیاء باید مجتمعاً عمل به وصیت کنند مگر در صورت تصریح‌ به استقلال هر یک.</متن>
    </ماده>
    <ماده شماره="855">
      <متن>موصی میتواند چند نفر را به نحو ترتیب وصی معین کند به این طریق که اگر اولی فوت کرد دومی وصی باشد و اگر دومی فوت کرد‌ سومی باشد و هکذا.</متن>
    </ماده>
    <ماده شماره="856">
      <متن>صغیر را میتوان به اتفاق یک نفر کبیر وصی قرار داد. در این صورت اجراء وصایا با کبیر خواهد بود تا موقع بلوغ و رشد صغیر.</متن>
    </ماده>
    <ماده شماره="857">
      <متن>موصی می‌تواند یک نفر را برای نظارت در عملیات وصی معین نماید. ‌حدود اختیارات ناظر به طریقی خواهد بود که موصی مقرر داشته است یا از قرائن معلوم شود.</متن>
    </ماده>
    <ماده شماره="858">
      <متن>وصی نسبت به اموالی که بر حسب وصیت در ید او می‌باشد حکم امین را دارد و ضامن نمی‌شود مگر در صورت تعدی یا تفریط.</متن>
    </ماده>
    <ماده شماره="859">
      <متن>وصی باید بر طبق وصایای موصی رفتار کند والا ضامن و منعزل است.</متن>
    </ماده>
    <ماده شماره="860">
      <متن>غیر از پدر و جد پدری کس دیگر حق ندارد بر صغیر وصی معین کند.</متن>
    </ماده>
  </فصل>
    <باب شماره="دوم‌" عنوان="در ارث">
  </باب>
    <فصل شماره="اول" عنوان="در موجبات ارث و طبقات مختلفه وراث">
    <ماده شماره="861">
      <متن>موجب ارث دو امر است: نسب و سبب.</متن>
    </ماده>
    <ماده شماره="862">
      <متن>اشخاصی که به موجب نسب ارث می‌برند سه طبقه‌اند:</متن>
      <متن>1) پدر و مادر و اولاد و اولاد اولاد.</متن>
      <متن>2) اجداد و برادر و خواهر و اولاد آن‌ها.</متن>
      <متن>3) اعمام و عمات و اخوال و خالات و اولاد آن‌ها.</متن>
    </ماده>
    <ماده شماره="863">
      <متن>وارثین طبقه بعد وقتی ارث میبرند که از وارثین طبقه قبل کسی نباشد.</متن>
    </ماده>
    <ماده شماره="864">
      <متن>از جمله اشخاصی که به موجب سبب ارث می‌برند هر یک از زوجین است که در حین فوت دیگری زنده باشد.</متن>
    </ماده>
    <ماده شماره="865">
      <متن>اگر در شخص واحد موجبات متعدده ارث جمع شود به جهت تمام آن موجبات ارث می‌برد مگر اینکه بعضی از آن‌ها مانع دیگری باشد که در این صورت فقط از جهت عنوان مانع میبرد.</متن>
    </ماده>
    <ماده شماره="866">
      <متن>در صورت نبودن وارث امر ترکه متوفی راجع به حاکم است.</متن>
    </ماده>
  </فصل>
    <فصل شماره="دوم" عنوان="در تحقق ارث">
    <ماده شماره="867">
      <متن>ارث به موت حقیقی یا به موت فرضی مورث تحقق پیدا می‌کند.</متن>
    </ماده>
    <ماده شماره="868">
      <متن>مالکیت ورثه نسبت به ترکه متوفی مستقر نمی‌شود مگر پس از اداء حقوق و دیونی که به ترکه میت تعلق گرفته.</متن>
    </ماده>
    <ماده شماره="869">
      <متن>حقوق و دیونی که به ترکه میت تعلق می‌گیرد و باید قبل از تقسیم آن اداء شود از قرار ذیل است:</متن>
      <متن>1- قیمت کفن میت و حقوقی که متعلق است به اعیان ترکه مثل عینی که متعلق رهن است.</متن>
      <متن>2- دیون و واجبات مالی متوفی.</متن>
      <متن>3- وصایای میت تا ثلث ترکه بدون اجازه ورثه و زیاده بر ثلث با اجازه آن‌ها.</متن>
    </ماده>
    <ماده شماره="870">
      <متن>حقوق مزبوره در ماده قبل باید به ترتیبی که در ماده مزبوره مقرر است تادیه شود و مابقی اگر باشد بین وراث تقسیم گردد.</متن>
    </ماده>
    <ماده شماره="871">
      <متن>هر گاه ورثه نسبت به اعیان ترکه معاملاتی نمایند مادام که دیون متوفی تادیه نشده است معاملات مزبوره نافذ نبوده و دیان می‌توانند آن را بر هم زنند.</متن>
    </ماده>
    <ماده شماره="872">
      <متن>اموال غایب مفقودالاثر تقسیم نمی‌شود مگر بعد از ثبوت فوت او یا انقضاء مدتی که عادتاً چنین شخصی زنده نمی‌ماند.</متن>
    </ماده>
    <ماده شماره="873">
      <متن>اگر تاریخ فوت اشخاصی که از یکدیگر ارث می‌برند مجهول و تقدم و تاخر هیچ یک معلوم نباشد اشخاص مزبور از یکدیگر ارث‌ نمی‌برند مگر آن که موت به سبب غرق یا هدم واقع شود که در این صورت از یکدیگر ارث می‌برند.</متن>
    </ماده>
    <ماده شماره="874">
      <متن>اگر اشخاصی که بین آنها توارث باشد بمیرند و تاریخ فوت یکی از آن‌ها معلوم و دیگری از حیث تقدم و تاخر مجهول باشد فقط آن که ‌تاریخ فوتش مجهول است از آن دیگری ارث می‌برد.</متن>
    </ماده>
  </فصل>
    <فصل شماره="سوم" عنوان="در شرایط و جمله از موانع ارث">
    <ماده شماره="875">
      <متن>شرط وراثت زنده بودن در حین فوت مورث است و اگر حملی باشد در صورتی ارث می‌برد که نطفه او حین‌الموت منعقد بوده و زنده‌ هم متولد شود اگر چه فوراً پس از تولد بمیرد.</متن>
    </ماده>
    <ماده شماره="876">
      <متن>با شک در حیات حین ولادت حکم وراثت نمی‌شود.</متن>
    </ماده>
    <ماده شماره="877">
      <متن>در صورت اختلاف در زمان انعقاد نطفه امارات قانونی که برای اثبات نسب مقرر است رعایت خواهد شد.</متن>
    </ماده>
    <ماده شماره="878">
      <متن>هر گاه در حین موت مورث حملی باشد که اگر قابل وراثت متولد شود مانع از ارث تمام یا بعضی از وراث دیگر می‌گردد تقسیم ارث به عمل نمی‌آید تا حال او معلوم شود و اگر حمل مانع از ارث هیچ یک از سایر وراث نباشد و آن‌ها بخواهند ترکه را تقسیم کنند باید برای حمل حصه‌ای که‌ مساوی حصه دو پسر از همان طبقه باشد کنار گذارند و حصه هر یک از وراث مراعا است تا حال حمل معلوم شود.</متن>
    </ماده>
    <ماده شماره="879">
      <متن>اگر بین وارث غایب مفقود الاثری باشد سهم او کنار گذارده می‌شود تا حال او معلوم شود، در صورتی که محقق گردد قبل از مورث مرده ‌است حصه او به سایر وراث برمیگردد والا به خود او یا به ورثه او می‌رسد.</متن>
    </ماده>
    <ماده شماره="880">
      <متن>قتل از موانع ارث است بنابراین کسی که مورث خود را عمداً بکشد از ارث او ممنوع میشود اعم از اینکه قتل بالمباشره باشد یا‌ بالتسبیب و منفرداً باشد یا به شرکت دیگری.</متن>
    </ماده>
    <ماده شماره="881">
      <متن>در صورتی که قتل عمدی مورث به حکم قانون یا برای دفاع باشد، مفاد ماده فوق مجری نخواهد بود.</متن>
      <متن>ماده 881 مکرر</متن>
      <متن>کافر از مسلم ارث نمی‌برد و اگر در بین ورثه متوفای کافری، مسلم باشد وراث کافر ارث نمی‌برند اگرچه از لحاظ طبقه و درجه مقدم بر مسلم باشند.</متن>
    </ماده>
    <ماده شماره="882">
      <متن>بعد از لعان زن و شوهر از یکدیگر ارث نمی‌برند و همچنین فرزندی که به سبب انکار او لعان واقع شده از پدر و پدر از او ارث نمی‌برند ‌لیکن فرزند مزبور از مادر و خویشان مادری خود و همچنین مادر و خویشان مادری از او ارث می‌برند.</متن>
    </ماده>
    <ماده شماره="883">
      <متن>هر گاه پدر بعد از لعان رجوع کند پسر از او ارث می‌برد لیکن از ارحام پدر و همچنین پدر و ارحام پدری از پسر ارث نمی‌برند.</متن>
    </ماده>
    <ماده شماره="884">
      <متن>ولدالزنا از پدر و مادر و اقوام آنان ارث نمی‌برد، لیکن اگر حرمت رابطه‌ای که طفل ثمره آن است نسبت به یکی از ابوین ثابت و نسبت به دیگری به واسطه اکراه یا شبهه زنا نباشد طفل فقط از این طرف و اقوام او ارث می‌برد و بالعکس.</متن>
    </ماده>
    <ماده شماره="885">
      <متن>اولاد و اقوام کسانی که به موجب ماده 880 از ارث ممنوع می‌شوند محروم از ارث نمی‌باشند بنابراین اولاد کسی که پدر خود را کشته ‌باشد از جد مقتول خود ارث می‌برد اگر وارث نزدیکتری باعث حرمان آنان نشود.</متن>
    </ماده>
  </فصل>
    <فصل شماره="چهارم" عنوان="در حجب">
    <ماده شماره="886">
      <متن>حَجْب حالت وارثی است که به واسطه بودن وارث دیگر از بردن ارث کلاً یا جزئاً محروم می‌شود.</متن>
    </ماده>
    <ماده شماره="887">
      <متن>حجب بر دو قسم است:</متن>
      <متن>‌قسم اول آن است که وارث از اصل ارث محروم می‌گردد مثل برادرزاده که به واسطه بودن برادر یا خواهر متوفی از ارث محروم می‌شود یا برادر ابی که با‌ بودن برادر ابوینی از ارث محروم می‌گردد.</متن>
      <متن>قسم دوم آن است که فرض وارث از حد اَعلی به حد اَدنی نازل می‌گردد؛ مثل تنزل حصه شوهر از نصف به ربع در صورتی که برای زوجه اولاد باشد و‌ همچنین تنزل حصه زن از ربع به ثُمن در صورتی که برای زوج او اولاد باشد.</متن>
    </ماده>
    <ماده شماره="888">
      <متن>ضابطه حجب از اصل ارث رعایت اقربیت به میت است بنابراین هر طبقه از وراث طبقه بعد را از ارث محروم می‌نمایند مگر در مورد ماده 936 و موردی که وارث دورتر بتواند به سمت قائم مقامی ارث ببرد که در این صورت هر دو ارث می‌برند.</متن>
    </ماده>
    <ماده شماره="889">
      <متن>در بین وراث طبقه اولی اگر برای میت اولادی نباشد اولادِ اولاد او هر قدر که پایین بروند قائم مقام پدر یا مادر خود بوده و با هر یک از ‌ابوین متوفی که زنده باشد ارث می‌برند ولی در بین اولاد اَقرب به میت اَبعد را از ارث محروم می‌نماید.</متن>
    </ماده>
    <ماده شماره="890">
      <متن>در بین وراث طبقه دوم اگر برای متوفی برادر یا خواهر نباشد اولاد اخوه هر قدر که پایین بروند قائم مقام پدر یا مادر خود بوده با هر یک ‌از اجداد متوفی که زنده باشد ارث می‌برند لیکن در بین اجداد یا اولاد اخوه اَقرب به متوفی اَبعد را از ارث محروم می‌کند.</متن>
      <متن>‌مفاد این ماده در مورد وارث طبقه سوم نیز مجری می‌باشد.</متن>
    </ماده>
    <ماده شماره="891">
      <متن>وراث ذیل حاجب از ارث ندارند:</متن>
      <متن>پدر - مادر - پسر - دختر - زوج و زوجه.</متن>
    </ماده>
    <ماده شماره="892">
      <متن>حجب از بعض فرض در موارد ذیل است:</متن>
      <متن>‌الف) وقتی که برای میت اولاد یا اولادِ اولاد باشد در این صورت ابوین میت از بردن بیش از یک ثلث محروم می‌شوند مگر در مورد ماده 908 و 909 که ممکن است هر یک از ابوین به عنوان قرابت یا رد بیش از یک سدس ببرد و همچنین زوج از بردن بیش از یک ربع و زوجه از بردن بیش از یک‌ ثمن محروم می‌شود.</متن>
      <متن>ب) وقتی که برای میت چند برادر یا خواهر باشد در این صورت مادر میّت از بردن بیش از یک سدس محروم می‌شود مشروط بر این‌که:</متن>
      <متن>اولا) لااقل دو برادر یا یک برادر با دو خواهر یا چهار خواهر باشند.</متن>
      <متن>ثانیا) پدر آنها زنده باشد.</متن>
      <متن>ثالثا) از ارث ممنوع نباشد مگر به سبب قتل.</متن>
      <متن>رابعا) ابوینی یا ابی تنها باشند.</متن>
    </ماده>
  </فصل>
    <فصل شماره="پنجم" عنوان="در فرض و صاحبان فرض">
    <ماده شماره="893">
      <متن>وراث بعضی به فرض، بعضی به قرابت و بعضی گاه به فرض و گاهی به قرابت ارث می‌برند.</متن>
    </ماده>
    <ماده شماره="894">
      <متن>صاحبان فرض اشخاصی هستند که سهم آنان از ترکه معین است و صاحبان قرابت کسانی هستند که سهم آن‌ها معین نیست.</متن>
    </ماده>
    <ماده شماره="895">
      <متن>سهام معینه که فرض نامیده می‌شود عبارت است از نصف، رُبع، ثُمن، دو ثلث، ثلث و سُدس ترکه.</متن>
    </ماده>
    <ماده شماره="896">
      <متن>اشخاصی که به فرض ارث می‌برند عبارتند از مادر و زوج و زوجه.</متن>
    </ماده>
    <ماده شماره="897">
      <متن>اشخاصی که گاهی به فرض و گاهی به قرابت ارث می‌برند عبارتند از پدر، دختر و دخترها، خواهر و خواهرهای ابی یا ابوینی و کلاله اُمی.</متن>
    </ماده>
    <ماده شماره="898">
      <متن>وراث دیگر به غیر از مذکورین در دو ماده فوق فقط به قرابت ارث میبرند.</متن>
    </ماده>
    <ماده شماره="899">
      <متن>فرض سه وارث نصف ترکه است:</متن>
      <متن>1) شوهر در صورت نبودن اولاد برای متوفی اگرچه از شوهر دیگر باشد.</متن>
      <متن>2) دختر اگر فرزند منحصر باشد.</متن>
      <متن>3) خواهر ابوینی یا ابی تنها در صورتی که منحصر به فرد باشد.</متن>
    </ماده>
    <ماده شماره="900">
      <متن>فرض دو وارث ربع ترکه است:</متن>
      <متن>1) شوهر در صورت فوت زن با داشتن اولاد.</متن>
      <متن>2) زوجه یا زوجه‌ها در صورت فوت شوهر بدون اولاد.</متن>
    </ماده>
    <ماده شماره="901">
      <متن>ثُمن، فریضه زوجه یا زوجه‌ها است در صورت فوت شوهر با داشتن اولاد.</متن>
    </ماده>
    <ماده شماره="902">
      <متن>فرض دو وارث دو ثلث ترکه است:</متن>
      <متن>1) دو دختر و بیشتر در صورت نبودن اولاد ذکور.</متن>
      <متن>2) دو خواهر و بیشتر ابوینی یا ابی تنها با نبودن برادر.</متن>
    </ماده>
    <ماده شماره="903">
      <متن>فرض دو وارث ثلث ترکه است:</متن>
      <متن>1) مادر متوفی در صورتی که میت اولاد و اخوه نداشته باشد.</متن>
      <متن>2) کلاله امی در صورتی که بیش از یکی باشد.</متن>
    </ماده>
    <ماده شماره="904">
      <متن>فرض سه وارث سدس ترکه است پدر و مادر و کلاله امی اگر تنها باشد.</متن>
    </ماده>
    <ماده شماره="905">
      <متن>از ترکه میت هر صاحب فرض حصه خود را می‌برد و بقیه به صاحبان قرابت می‌رسد و اگر صاحب قرابتی در آن طبقه مساوی با صاحب‌ فرض در درجه نباشد باقی به صاحب فرض رد می‌شود مگر در مورد زوج و زوجه که به آنها رد نمی‌شود لیکن اگر برای متوفی وارثی به غیر از زوج‌ نباشد زاید از فریضه به او رد می‌شود.</متن>
    </ماده>
  </فصل>
    <فصل شماره="ششم" عنوان="در سهم‌الارث طبقات مختلفه وراث">
  </فصل>
    <مبحث شماره="اول" عنوان="در سهم‌الارث وراث طبقه اولی">
    <ماده شماره="906">
      <متن>اگر برای متوفی اولاد یا اولادِ اولاد از هر درجه که باشند موجود نباشد هر یک از ابوین در صورت انفراد تمام ارث را می‌برد و اگر پدر و مادر میت هر دو زنده باشند مادر یک ثلث و پدر دو ثلث میبرد لیکن اگر مادر حاجب داشته باشد سدس از ترکه متعلق به مادر و بقیه مال پدر است.</متن>
    </ماده>
    <ماده شماره="907">
      <متن>اگر متوفی ابوین نداشته و یک یا چند نفر اولاد داشته باشد ترکه به طریق ذیل تقسیم می‌شود:</متن>
      <متن>‌اگر فرزند منحصر به یکی باشد خواه پسر خواه دختر تمام ترکه به او می‌رسد.</متن>
      <متن>‌اگر اولاد متعدد باشند ولی تمام پسر یا تمام دختر ترکه بین آنها بالسویه تقسیم می‌شود.</متن>
      <متن>‌اگر اولاد متعدد باشند و بعضی از آنها پسر و بعضی دختر، پسر دو برابر دختر می‌برد.</متن>
    </ماده>
    <ماده شماره="908">
      <متن>هر گاه پدر یا مادر متوفی یا هر دو ابوین او موجود باشند با یک دختر، فرض هر یک از پدر و مادر سدس ترکه و فرض دختر نصف آن‌ خواهد بود و مابقی باید بین تمام وراث به نسبت فرض آن‌ها تقسیم شود مگر اینکه مادر حاجب داشته باشد که در این صورت مادر از مابقی چیزی ‌نمی‌برد.</متن>
    </ماده>
    <ماده شماره="909">
      <متن>هر گاه پدر یا مادر متوفی یا هر دو ابوین او موجود باشند با چند دختر، فرض تمام دخترها دو ثلث ترکه خواهد بود که بالسویه بین آن‌ها ‌تقسیم می‌شود و فرض هر یک از پدر و مادر یک سدس و مابقی اگر باشد بین تمام ورثه به نسبت فرض آن‌ها تقسیم می‌شود مگر اینکه مادر حاجب ‌داشته باشد در این صورت مادر از باقی چیزی نمی‌برد.</متن>
    </ماده>
    <ماده شماره="910">
      <متن>هر گاه میت اولاد داشته باشد گرچه یک نفر، اولادِ اولاد او ارث نمی‌برند.</متن>
    </ماده>
    <ماده شماره="911">
      <متن>هر گاه میت اولادی بلاواسطه نداشته باشد اولادِ اولاد او قائم مقام اولاد بوده و بدین طریق جزو وارث طبقه اول محسوب و با هر یک ‌از ابوین که زنده باشد ارث میبرد.</متن>
      <متن>‌تقسیم ارث بین اولادِ اولاد بر حسب نسل به عمل می‌آید یعنی هر نسل حصه کسی را می‌برد که به توسط او به میت میرسد بنابراین اولاد پسر دو برابر ‌اولاد دختر می‌برند.</متن>
      <متن>در تقسیم بین افراد یک نسل پسر دو برابر دختر می‌برد.</متن>
    </ماده>
    <ماده شماره="912">
      <متن>اولادِ اولاد تا هر چه که پایین بروند به طریق مذکور در ماده فوق ارث می‌برند با رعایت اینکه اقرب به میت ابعد را محروم می‌کند.</متن>
    </ماده>
    <ماده شماره="913">
      <متن>در تمام صور مذکوره در این مبحث هر یک از زوجین که زنده باشد فرض خود را می‌برد و این فرض عبارت است از نصف ترکه برای ‌زوج و ربع آن برای زوجه در صورتی که میت اولاد یا اولادِ اولاد نداشته باشد و از ربع ترکه برای زوج و ثمن آن برای زوجه در صورتی که میت اولاد یا اولادِ اولاد داشته باشد و مابقی ترکه بر طبق مقررات مواد قبل مابین سایر وراث تقسیم می‌شود.</متن>
    </ماده>
    <ماده شماره="914">
      <متن>اگر به واسطه بودن چندین نفر صاحبان فرض، ترکه میت کفایت نصیب تمام آن‌ها را نکند نقص بر بنت و بنتین وارد می‌شود و اگر پس از‌ موضوع کردن نصیب صاحبان فرض زیادتی باشد و وارثی نباشد که زیاده را به عنوان قرابت ببرد این زیاده بین صاحبان فرض بر طبق مقررات مواد فوق تقسیم می‌شود لیکن زوج و زوجه مطلقاً و مادر اگر حاجب داشته باشد از زیادی چیزی نمی‌برد.</متن>
    </ماده>
    <ماده شماره="915">
      <متن>انگشتری که میت معمولاً استعمال میکرده و همچنین قرآن و رخت‌های شخصی و شمشیر او به پسر بزرگ او می‌رسد بدون اینکه از ‌حصه او از این حیث چیزی کسر شود مشروط بر اینکه ترکه میت منحصر به این اموال نباشد.</متن>
    </ماده>
  </مبحث>
    <مبحث شماره="دوم" عنوان="در سهم‌الارث وراث طبقه دوم">
    <ماده شماره="916">
      <متن>هر گاه برای میت وارث طبقه اولی نباشد ترکه او به وارث طبقه ثانیه می‌رسد.</متن>
    </ماده>
    <ماده شماره="917">
      <متن>هر یک از وراث طبقه دوم اگر تنها باشد تمام ارث را می‌برد و اگر متعدد باشند ترکه بین آن‌ها بر طبق مواد ذیل تقسیم می‌شود.</متن>
    </ماده>
    <ماده شماره="918">
      <متن>اگر میت اخوه ابوینی داشته باشد اخوه ابی ارث نمی‌برند در صورت نبودن اخوه ابوینی اخوه ابی حصه ارث آن‌ها را می‌برند.</متن>
      <متن>‌اخوه ابوینی و اخوه ابی هیچکدام اخوه امی را از ارث محروم نمی‌کنند.</متن>
    </ماده>
    <ماده شماره="919">
      <متن>اگر وارث میت چند برادر ابوینی یا چند برادر ابی یا چند خواهر ابوینی و چند خواهر ابی باشند ترکه بین آن‌ها بالسویه تقسیم می‌شود.</متن>
    </ماده>
    <ماده شماره="920">
      <متن>اگر وارث میت چند برادر و خواهر ابوینی یا چند برادر و خواهر ابی باشند حصه ذکور دو برابر اناث خواهد بود.</متن>
    </ماده>
    <ماده شماره="921">
      <متن>اگر وراث چند برادر امی یا چند خواهر امی یا چند برادر و خواهر امی باشند ترکه بین آن‌ها بالسویه تقسیم می‌شود.</متن>
    </ماده>
    <ماده شماره="922">
      <متن>هر گاه اخوه ابوینی و اخوه امی با هم باشند تقسیم به طریق ذیل می‌شود:</متن>
      <متن>‌اگر برادر یا خواهر امی یکی باشد سدس ترکه را می‌برد و بقیه مال اخوه ابوینی یا ابی است که به طریق مذکور در فوق تقسیم می‌نمایند.</متن>
      <متن>‌اگر کلاله امی متعدد باشد ثلث ترکه به آن‌ها تعلق گرفته و بین خود بالسویه تقسیم می‌کنند و بقیه مال اخوه ابوینی یا ابی است که مطابق مقررات مذکور در فوق تقسیم می‌نمایند.</متن>
    </ماده>
    <ماده شماره="923">
      <متن>هر گاه ورثه اجداد یا جدات باشد ترکه به طریق ذیل تقسیم می‌شود:</متن>
      <متن>‌اگر جد یا جده تنها باشد اعم از ابی یا امی تمام ترکه به او تعلق می‌گیرد.</متن>
      <متن>‌اگر اجداد و جدات متعدد باشند در صورتی که ابی باشند ذکور دو برابر اناث می‌برد و اگر همه امی باشند بین آن‌ها بالسویه تقسیم می‌گردد.</متن>
      <متن>اگر جد یا جده ابی و جد یا جده امی با هم باشند ثلث ترکه به جد یا جده امی می‌رسد و در صورت تعداد اجداد امی، آن ثلث بین آنها بالسویه تقسیم‌ می‌شود و دو ثلث دیگر به جد یا جده ابی می‌رسد و در صورت تعدد، حصه ذکور از آن دو ثلث، دو برابر حصه اناث خواهد بود.</متن>
    </ماده>
    <ماده شماره="924">
      <متن>هر گاه میت اجداد و کلاله با هم داشته باشد دو ثلث ترکه به وراثی می‌رسد که از طرف پدر قرابت دارند و در تقسیم آن حصه ذکور دو برابر اناث خواهد بود و یک ثلث به وراثی می‌رسد که از طرف مادر قرابت دارند و بین خود بالسویه تقسیم می‌نمایند لیکن اگر خویش مادری فقط یک ‌برادر یا یک خواهر امی باشد فقط سدس ترکه به او تعلق خواهد گرفت.</متن>
    </ماده>
    <ماده شماره="925">
      <متن>در تمام صور مذکوره در مواد فوق اگر برای میت نه برادر باشد و نه خواهر، اولاد اخوه قائم مقام آن‌ها شده و با اجداد ارث می‌برند در این صورت تقسیم ارث نسبت به اولاد اخوه بر حسب نسل به عمل می‌آید یعنی هر نسل حصه کسی را میبرد که به واسطه او به میت میرسد بنابراین ‌اولاد اخوه ابوینی یا ابی حصه اخوه ابوینی یا ابی تنها و اولاد کلاله امی حصه کلاله امی را می‌برند.</متن>
      <متن>‌در تقسیم بین افراد یک نسل اگر اولاد اخوه ابوینی یا ابی تنها باشند ذکور دو برابر اناث میبرد و اگر از کلاله امی باشند بالسویه تقسیم می‌کنند.</متن>
    </ماده>
    <ماده شماره="926">
      <متن>در صورت اجتماع کلاله ابوینی و ابی و امی کلاله ابی ارث نمی‌برد.</متن>
    </ماده>
    <ماده شماره="927">
      <متن>در تمام مواد مذکوره در این مبحث هر یک از زوجین که باشد فرض خود را از اصل ترکه می‌برد و این فرض عبارت است از نصف اصل ترکه برای زوج و ربع آن برای زوجه.</متن>
      <متن>‌متقربین به مادر هم اعم از اجداد یا کلاله فرض خود را از اصل ترکه می‌برند.</متن>
      <متن>‌هر گاه به واسطه ورود زوج یا زوجه نقصی موجود گردد نقص بر کلاله ابوینی یا ابی یا بر اجداد ابی وارد می‌شود.</متن>
    </ماده>
  </مبحث>
    <مبحث شماره="سوم" عنوان="در سهم‌الارث وراث طبقه سوم">
    <ماده شماره="928">
      <متن>هر گاه برای میت وراث طبقه دوم نباشد ترکه او به وراث طبقه سوم میرسد.</متن>
    </ماده>
    <ماده شماره="929">
      <متن>هر یک از وراث طبقه سوم اگر تنها باشد تمام ارث را می‌برد و اگر متعدد باشند ترکه بین آن‌ها بر طبق مواد ذیل تقسیم می‌شود.</متن>
    </ماده>
    <ماده شماره="930">
      <متن>اگر میت اعمام یا اخوال ابوینی داشته باشد اعمام یا اخوال ابی ارث نمی‌برند، در صورت نبودن اعمام یا اخوال ابوینی اعمام یا اخوال ‌ابی حصه آن‌ها را می‌برند.</متن>
    </ماده>
    <ماده شماره="931">
      <متن>هر گاه وارث متوفی چند نفر عمو یا چند نفر عمه باشند ترکه بین آنها بالسویه تقسیم می‌شود در صورتی که همه آن‌ها ابوینی یا همه ابی یا‌ همه امی باشند.</متن>
      <متن>هر گاه عمو و عمه با هم باشند در صورتی که همه امی باشند ترکه را بالسویه تقسیم می‌نمایند و در صورتی که همه ابوینی یا ابی باشند حصه ذکور دو برابر اناث خواهد بود.</متن>
    </ماده>
    <ماده شماره="932">
      <متن>در صورتی که اعمام امی و اعمام ابوینی یا ابی با هم باشند عم یا عمه امی اگر تنها باشند سدس ترکه به او تعلق می‌گیرد و اگر متعدد‌ باشند ثلث ترکه و این ثلث را مابین خود بالسویه تقسیم می‌کنند و باقی ترکه به اعمام ابوینی یا ابی می‌رسد که در تقسیم ذکور دو برابر اناث می‌برد.</متن>
    </ماده>
    <ماده شماره="933">
      <متن>هر گاه وراث متوفی چند نفر دایی یا چند نفر خاله یا چند نفر دایی و چند نفر خاله با هم باشند ترکه بین آنها بالسویه تقسیم می‌شود خواه‌ همه ابوینی خواه همه ابی و خواه همه امی باشند.</متن>
    </ماده>
    <ماده شماره="934">
      <متن>اگر وراث میت دایی و خاله ابی یا ابوینی یا دایی و خاله امی باشند طرف امی اگر یکی باشد سدس ترکه را می‌برد و اگر متعدد باشند‌ ثلث آن را می‌برند و بین خود بالسویه تقسیم می‌کنند و مابقی مال دایی و خاله‌های ابوینی یا ابی است که آنها هم بین خود بالسویه تقسیم می‌نمایند.</متن>
    </ماده>
    <ماده شماره="935">
      <متن>اگر برای میت یک یا چند نفر اعمام یا یک یا چند نفر اخوال باشد ثلث ترکه به اخوال و دو ثلث آن به اعمام تعلق می‌گیرد.</متن>
      <متن>‌تقسیم ثلث بین اخوال بالسویه به عمل می‌آید لیکن اگر بین اخوال یک نفر امی باشد سدس حصه اخوال به او می‌رسد و اگر چند نفر امی باشند ثلث آن حصه به آن‌ها داده می‌شود و در صورت اخیر تقسیم بین آن‌ها بالسویه به عمل می‌آید.</متن>
      <متن>در تقسیم دو ثلث بین اعمام حصه ذکور دو برابر اناث خواهد بود لیکن اگر بین اعمام یک نفر امی باشد سدس حصه اعمام به او می‌رسد و اگر چند نفر امی باشند ثلث آن حصه به آن‌ها می‌رسد و در صورت اخیر آن ثلث را بالسویه تقسیم می‌کنند.</متن>
      <متن>در تقسیم پنج سدس و یا دو ثلث که از حصه اعمام باقی می‌ماند بین اعمام ابوینی یا ابی حصه و ذکور دو برابر اناث خواهد بود.</متن>
    </ماده>
    <ماده شماره="936">
      <متن>با وجود اعمام یا اخوال اولاد آن‌ها ارث نمی‌برند مگر در صورت انحصار وارث به یک پسر عموی ابوینی با یک عموی ابی تنها که فقط‌ در این صورت پسر عمو، عمو را از ارث محروم می‌کند لیکن اگر با پسر عموی ابوینی خال یا خاله باشد یا اعمام متعدد باشند ولو ابی تنها، پسر عمو ارث ‌‌نمی‌برد.</متن>
    </ماده>
    <ماده شماره="937">
      <متن>هر گاه برای میت نه اعمام باشد و نه اخوال اولاد آن‌ها به جای آن‌ها ارث می‌برند و نصیب هر نسل نصیب کسی خواهد بود که به واسطه او ‌به میت متصل می‌شود.</متن>
    </ماده>
    <ماده شماره="938">
      <متن>در تمام موارد مزبوره در این مبحث هر یک از زوجین که باشد فرض خود را از اصل ترکه می‌برد و این فرض عبارت است از نصف اصل ترکه برای زوج و ربع آن برای زوجه. ‌متقرب به مادر هم نصیب خود را از اصل ترکه می‌برد باقی ترکه مال متقرب به پدر است و اگر نقصی هم باشد بر متقربین به پدر وارد می‌شود.</متن>
    </ماده>
    <ماده شماره="939">
      <متن>در تمام موارد مذکوره در این مبحث و دو مبحث قبل اگر وارث خنثی بوده و از جمله وراثی باشد که از ذکور آن‌ها دو برابر اناث میبرند‌ سهم‌الارث او به طریق ذیل معین می‌شود:</متن>
      <متن>‌اگر علائم رجولیت غالب باشد سهم‌الارث یک پسر از طبقه خود و اگر علائم اناثیت غلبه داشته باشد سهم‌الارث یک دختر از طبقه خود را می‌برد و اگر هیچ یک از علائم غالب نباشد نصف مجموع سهم‌الارث یک پسر و یک دختر از طبقه خود را خواهد برد.</متن>
    </ماده>
  </مبحث>
    <مبحث شماره="چهارم" عنوان="در میراث زوج و زوجه">
    <ماده شماره="940">
      <متن>زوجین که زوجیت آنها دائمی بوده و ممنوع از ارث نباشند از یکدیگر ارث می‌برند.</متن>
    </ماده>
    <ماده شماره="941">
      <متن>سهم‌الارث زوج و زوجه از ترکه یکدیگر به طوری است که در مواد 913 - 927 و 938 ذکر شده است.</متن>
    </ماده>
    <ماده شماره="942">
      <متن>در صورت تعدد زوجات ربع یا ثمن ترکه که تعلق به زوجه دارد بین همه آنان بالسویه تقسیم می‌شود.</متن>
    </ماده>
    <ماده شماره="943">
      <متن>اگر شوهر زن خود را به طلاق رجعی مطلقه کند هر یک از آن‌ها که قبل از انقضاء عده بمیرد دیگری از او ارث می‌برد لیکن اگر فوت یکی ‌از آن‌ها بعد از انقضاء عده بوده و یا طلاق بائن باشد از یکدیگر ارث نمی‌برند.</متن>
    </ماده>
    <ماده شماره="944">
      <متن>اگر شوهر در حال مرض زن خود را طلاق دهد و در ظرف یک سال از تاریخ طلاق به همان مرض بمیرد زوجه از او ارث میبرد اگرچه ‌طلاق بائن باشد مشروط بر اینکه زن شوهر نکرده باشد.</متن>
    </ماده>
    <ماده شماره="945">
      <متن>اگر مردی در حال مرض زنی را عقد کند و در همان مرض قبل از دخول بمیرد زن از او ارث نمی‌برد لیکن اگر بعد از دخول یا بعد از صحت یافتن از آن مرض بمیرد زن از او ارث می‌برد.</متن>
    </ماده>
    <ماده شماره="946">
      <متن>زوج از تمام اموال زوجه ارث می‌برد و زوجه در صورت فرزنددار بودن زوج یک هشتم از عین اموال منقول و یک هشتم از قیمت اموال غیرمنقول اعم از عرصه و اعیان ارث می‌برد در صورتی که زوج هیچ فرزندی نداشته باشد سهم زوجه یک چهارم از کلیه اموال به ترتیب فوق می‌باشد.</متن>
      <متن>تبصره (الحاقی 1389/5/26) - مفاد این ماده در خصوص وراث متوفایی که قبل از تصویب آن فوت کرده ولی هنوز ترکه او تقسیم نشده ‌است نیز لازم‌الاجرا است.</متن>
    </ماده>
    <ماده شماره="947">
      <متن>به موجب ماده واحده «قانون اصلاح موادی از قانون مدنی» مصوب 1387/11/6 حذف شده است.</متن>
    </ماده>
    <ماده شماره="948">
      <متن>هرگاه ورثه از اداء قیمت امتناع کنند زن می‌تواند حق خود را از عین اموال استیفاء کند.</متن>
    </ماده>
    <ماده شماره="949">
      <متن>در صورت نبودن هیچ وارث دیگر به غیر از زوج یا زوجه شوهر تمام ترکه زن متوفای خود را می‌برد لیکن زن فقط نصیب خود را و بقیه‌ ترکه شوهر در حکم مال اشخاص بلاوارث و تابع ماده 866 خواهد بود.</متن>
    </ماده>
  </مبحث>
    <کتاب شماره="سوم" عنوان="در مقررات مختلفه">
    <ماده شماره="950">
      <متن>مثلی که در این قانون ذکر شده عبارت از مالی است که اشباه و نظایر آن نوعاً زیاد و شایع باشد مانند حبوبات و نحو آن و قیمی مقابل ‌آن است. معذلک تشخیص این معنا با عرف می‌باشد.</متن>
    </ماده>
    <ماده شماره="951">
      <متن>تعدی، تجاوز نمودن از حدود اذن یا متعارف است نسبت به مال یا حق دیگری.</متن>
    </ماده>
    <ماده شماره="952">
      <متن>تفریط عبارت است از ترک عملی که به موجب قرارداد یا متعارف برای حفظ مال غیر لازم است.</متن>
    </ماده>
    <ماده شماره="953">
      <متن>تقصیر اعم است از تفریط و تعدی.</متن>
    </ماده>
    <ماده شماره="954">
      <متن>کلیه عقود جائزه به موت احد طرفین منفسخ میشود و همچنین به سفه در مواردی که رشد معتبر است.</متن>
    </ماده>
    <ماده شماره="955">
      <متن>مقررات این قانون در مورد کلیه اموری که قبل از این قانون واقع شده معتبر است.</متن>
    </ماده>
  </کتاب>
    <جلد شماره="دوم‌" عنوان="در اشخاص">
  </جلد>
    <کتاب شماره="اول" عنوان="در کلیات">
    <ماده شماره="956">
      <متن>اهلیت برای دارا بودن حقوق با زنده متولد شدن انسان شروع و با مرگ او تمام میشود.</متن>
    </ماده>
    <ماده شماره="957">
      <متن>حمل از حقوق مدنی متمتع میگردد مشروط بر اینکه زنده متولد شود.</متن>
    </ماده>
    <ماده شماره="958">
      <متن>هر انسان متمتع از حقوق مدنی خواهد بود لیکن هیچ‌کس نمیتواند حقوق خود را اعمال و اجرا کند مگر اینکه برای این امر اهلیت قانونی‌ داشته باشد.</متن>
    </ماده>
    <ماده شماره="959">
      <متن>هیچ کس نمیتواند به طور کلی حق تمتع و یا حق اجراء تمام یا قسمتی از حقوق مدنی را از خود سلب کند.</متن>
    </ماده>
    <ماده شماره="960">
      <متن>هیچ کس نمیتواند از خود سلب حریت کند و یا در حدودی که مخالف قوانین و یا اخلاق حسنه باشد از استفاده از حریت خود صرف‌ نظر کند.</متن>
    </ماده>
    <ماده شماره="961">
      <متن>جز در موارد ذیل اتباع خارجه نیز از حقوق مدنی متمتع خواهند بود:</متن>
      <متن>1) در مورد حقوقی که قانون آن را صراحتا منحصر به اتباع ایران نموده و یا آن را صراحتا از اتباع خارجه سلب کرده است.</متن>
      <متن>2) در مورد حقوق مربوط به احوال شخصی که قانون دولت متبوع تبعه خارجه آن را قبول نکرده.</متن>
      <متن>3) در مورد حقوق مخصوصه که صرفا از نقطه نظر جامعه ایرانی ایجاد شده باشد.</متن>
    </ماده>
    <ماده شماره="962">
      <متن>تشخیص اهلیت هر کس برای معامله کردن بر حسب قانون دولت متبوع او خواهد بود معذلک اگر یک نفر تبعه خارجه در ایران عمل‌ حقوقی انجام دهد در صورتی که مطابق قانون دولت متبوع خود برای انجام آن عمل واجد اهلیت نبوده و یا اهلیت ناقصی داشته است آن شخص برای‌ انجام آن عمل واجد اهلیت محسوب خواهد شد در صورتی که قطع نظر از تابعیت خارجی او مطابق قانون ایران نیز بتوان او را برای انجام آن عمل‌ دارای اهلیت تشخیص داد.</متن>
      <متن>‌حکم اخیر نسبت به اعمال حقوقی که مربوط به حقوق خانوادگی و یا حقوق ارثی بوده و یا مربوط به نقل و انتقال اموال غیرمنقول واقع در خارج ایران‌ می‌باشد شامل نخواهد بود.</متن>
    </ماده>
    <ماده شماره="963">
      <متن>اگر زوجین تبعه یک دولت نباشند روابط شخصی و مالی بین آنها تابع قوانین دولت متبوع شوهر خواهد بود.</متن>
    </ماده>
    <ماده شماره="964">
      <متن>روابط بین ابوین و اولاد تابع قانون دولت متبوع پدر است مگر اینکه نسبت طفل فقط به مادر مسلم باشد که در این صورت روابط بین ‌طفل و مادر او تابع قانون دولت متبوع مادر خواهد بود.</متن>
    </ماده>
    <ماده شماره="965">
      <متن>ولایت قانونی و نصب قیم بر طبق قوانین دولت متبوع مولی ‌علیه خواهد بود.</متن>
    </ماده>
    <ماده شماره="966">
      <متن>تصرف و مالکیت و سایر حقوق بر اشیاء منقول یا غیرمنقول تابع قانون مملکتی خواهد بود که آن اشیاء در آنجا واقع می‌باشند معذلک‌ حمل و نقل شدن شیئی منقول از مملکتی به مملکت دیگر نمیتواند به حقوقی که ممکن است اشخاص مطابق قانون محل وقوع اولی شیء نسبت به آن تحصیل کرده باشند خللی وارد آورد.</متن>
    </ماده>
    <ماده شماره="967">
      <متن>ترکه منقول یا غیرمنقول اتباع خارجه که در ایران واقع است فقط از حیث قوانین اصلیه از قبیل قوانین مربوطه به تعیین وراث و مقدار‌ سهم‌الارث آن‌ها و تشخیص قسمتی که متوفی می‌توانسته است به موجب وصیت تملیک نماید تابع قانون دولت متبوع متوفی خواهد بود.</متن>
    </ماده>
    <ماده شماره="968">
      <متن>تعهدات ناشی از عقود تابع قانون محل وقوع عقد است مگر اینکه متعاقدین اتباع خارجه بوده و آن را صریحاً یا ضمناً تابع قانون دیگری قرار داده باشند.</متن>
    </ماده>
    <ماده شماره="969">
      <متن>اسناد از حیث طرز تنظیم تابع قانون محل تنظیم خود میباشند.</متن>
    </ماده>
    <ماده شماره="970">
      <متن>مامورین سیاسی یا قنسولی دول خارجه در ایران وقتی می‌توانند به اجرای عقد نکاح مبادرت نمایند که طرفین عقد هر دو تبعه دولت‌ متبوع آن‌ها بوده و قوانین دولت مزبور نیز این اجازه را به آن‌ها داده باشد در هر حال نکاح باید در دفاتر سجل احوال ثبت شود.</متن>
    </ماده>
    <ماده شماره="971">
      <متن>دعاوی از حیث صلاحیت محاکم و قوانین راجعه به اصول محاکمات تابع قانون محلی خواهد بود که در آنجا اقامه میشود، مطرح ‌بودن همان دعوی در محکمه اجنبی رافع صلاحیت محکمه ایرانی نخواهد بود.</متن>
    </ماده>
    <ماده شماره="972">
      <متن>احکام صادره از محاکم خارجه و همچنین اسناد رسمی لازم‌الاجرا تنظیم شده در خارجه را نمی‌توان در ایران اجرا نمود مگر اینکه‌ مطابق قوانین ایران امر به اجرای آنها صادر شده باشد.</متن>
    </ماده>
    <ماده شماره="973">
      <متن>اگر قانون خارجه که باید مطابق ماده 7 جلد اول این قانون و یا بر طبق مواد فوق رعایت گردد به قانون دیگری احاله داده باشد محکمه ‌مکلف به رعایت این احاله نیست مگر این که احاله به قانون ایران شده باشد.</متن>
    </ماده>
    <ماده شماره="974">
      <متن>مقررات ماده 7 و مواد 962 تا 974 این قانون تا حدی به موقع اجراء گذارده میشود که مخالف عهود بین‌المللی که دولت ایران آن را ‌امضاء کرده و یا مخالف با قوانین مخصوصه نباشد.</متن>
    </ماده>
    <ماده شماره="975">
      <متن>محکمه نمی‌تواند قوانین خارجی و یا قراردادهای خصوصی را که برخلاف اخلاق حسنه بوده و یا به واسطه جریحه‌دار کردن ‌احساسات جامعه یا به علت دیگر مخالف با نظم عمومی محسوب می‌شود به موقع اجرا گذارد اگرچه اجراء قوانین مزبور اصولا مجاز باشد.</متن>
    </ماده>
  </کتاب>
    <کتاب شماره="دوم" عنوان="در تابعیت">
    <ماده شماره="976">
      <متن>اشخاص ذیل تبعه ایران محسوب میشوند:</متن>
      <متن>1) کلیه ساکنین ایران به استثنای اشخاصی که تبعیت خارجی آن‌ها مسلم باشد. تبعیت خارجی کسانی مسلم است که مدارک تابعیت آن‌ها مورد‌ اعتراض دولت ایران نباشد.</متن>
      <متن>2) کسانی که پدر آن‌ها ایرانی است اعم از اینکه در ایران یا در خارجه متولد شده باشند.</متن>
      <متن>3) کسانی که در ایران متولد شده و پدر و مادر آنان غیرمعلوم باشد.</متن>
      <متن>4) کسانی که در ایران از پدر و مادر خارجی که یکی از آن‌ها در ایران متولد شده به وجود آمده‌اند.</متن>
      <متن>5) کسانی که در ایران از پدری که تبعه خارجه است به وجود آمده و بلافاصله پس از رسیدن به سن هیجده سال تمام لااقل 1 سال دیگر در ایران‌ اقامت کرده باشند والا قبول شدن آن‌ها به تابعیت ایران بر طبق مقرراتی خواهد بود که مطابق قانون برای تحصیل تابعیت ایران مقرر است.</متن>
      <متن>6) هر زن تبعه خارجی که شوهر ایرانی اختیار کند.</متن>
      <متن>7) هر تبعه خارجی که تابعیت ایران را تحصیل کرده باشد.</متن>
      <متن>تبصره - اطفال متولد از نمایندگان سیاسی و قنسولی خارجه مشمول فقره 4 و 5 نخواهند بود.</متن>
    </ماده>
    <ماده شماره="977">
      <متن>(اصلاحی 1348/11/27)</متن>
      <متن>الف) هر گاه اشخاص مذکور در بند 4 ماده 976 پس از رسیدن به سن 18 سال تمام بخواهند تابعیت پدر خود را قبول کنند باید ظرف یک سال درخواست کتبی به ضمیمه تصدیق دولت متبوع پدرشان دایر به اینکه آن‌ها را تبعه خود خواهد شناخت به وزارت امور خارجه تسلیم نمایند.</متن>
      <متن>ب) هر گاه اشخاص مذکور در بند 5 ماده 976 پس از رسیدن به سن 18 سال تمام بخواهند به تابعیت پدر خود باقی بمانند باید ظرف یک سال درخواست کتبی به ضمیمه تصدیق دولت متبوع پدرشان دایر به اینکه آن‌ها را تبعه خود خواهد شناخت به وزارت امور خارجه تسلیم نمایند.</متن>
    </ماده>
    <ماده شماره="978">
      <متن>نسبت به اطفالی که در ایران از اتباع دولی متولد شده‌اند که در مملکت متبوع آنها اطفال متولد از اتباع ایرانی را به موجب مقررات تبعه ‌خود محسوب داشته و رجوع آن‌ها را به تبعیت ایران منوط به اجازه می‌کنند معامله متقابل خواهد شد.</متن>
    </ماده>
    <ماده شماره="979">
      <متن>اشخاصی که دارای شرایط ذیل باشند می‌توانند تابعیت ایران را تحصیل کنند:</متن>
      <متن>1) به سن هیجده سال تمام رسیده باشند.</متن>
      <متن>2) 5 سال اعم از متوالی یا متناوب در ایران ساکن بوده باشند.</متن>
      <متن>3) فراری از خدمت نظامی نباشند.</متن>
      <متن>4) در هیچ مملکتی به جنحه مهم یا جنایت غیر سیاسی محکوم نشده باشند.</متن>
      <متن>‌در مورد فقره دوم این ماده مدت اقامت در خارجه برای خدمت دولت ایران در حکم اقامت در خاک ایران است.</متن>
    </ماده>
    <ماده شماره="980">
      <متن>(اصلاحی 1370/8/14) - کسانی که به امور عام المنفعه ایران خدمت و یا مساعدت شایانی کرده باشند و همچنین اشخاصی که دارای عیال ایرانی هستند و از او اولاد دارند و یا دارای مقامات عالی علمی و متخصص در امور عام‌المنفعه می‌باشند و تقاضای ورود به تابعیت دولت جمهوری اسلامی ایران را می‌نمایند در صورتی که دولت ورود آن‌ها را به تابعیت دولت جمهوری اسلامی ایران صلاح بداند بدون رعایت شرط اقامت ممکن است با تصویب هیات وزیران به تابعیت ایران قبول شوند.</متن>
    </ماده>
    <ماده شماره="981">
      <متن>[منسوخ 1370/8/14].</متن>
    </ماده>
    <ماده شماره="982">
      <متن>(اصلاحی 1370/8/14) - اشخاصی که تحصیل تابعیت ایرانی نموده یا بنمایند از کلیه حقوقی که برای ایرانیان مقرر است بهره‌مند می‌شوند لیکن نمی‌توانند به مقامات زیر نائل گردند:</متن>
      <متن>1- ریاست جمهوری و معاونین او.</متن>
      <متن>2- عضویت در شورای نگهبان و ریاست قوه قضائیه.</متن>
      <متن>3- وزارت و کفالتِ وزارت و استانداری و فرمانداری.</متن>
      <متن>4- عضویت در مجلس شورای اسلامی.</متن>
      <متن>5- عضویت شوراهای استان و شهرستان و شهر.</متن>
      <متن>6- استخدام در وزارت امور خارجه و نیز احراز هر گونه پست و یا ماموریت سیاسی.</متن>
      <متن>7- قضاوت.</متن>
      <متن>8- عالی‌ترین رده فرماندهی در ارتش و سپاه و نیروی انتظامی.</متن>
      <متن>9- تصدی پست‌های مهم اطلاعاتی و امنیتی.</متن>
    </ماده>
    <ماده شماره="983">
      <متن>درخواست تابعیت باید مستقیما یا به توسط حکام یا ولات به وزارت امور خارجه تسلیم شده و دارای منضمات ذیل باشد:</متن>
      <متن>1) سواد مصدق اسناد هویت تقاضا کننده و عیال و اولاد او.</متن>
      <متن>2) تصدیق‌نامه نظمیه دائر به تعیین مدت اقامت تقاضاکننده در ایران و نداشتن سوء سابقه و داشتن مکنت کافی یا شغل معین برای تامین معاش.</متن>
      <متن>وزارت امور خارجه در صورت لزوم اطلاعات راجعه به شخص تقاضا کننده را تکمیل و آن را به هیات وزراء ارسال خواهد نمود تا هیات مزبور در قبول ‌یا رد آن تصمیم مقتضی اتخاذ کند در صورت قبول شدن تقاضا سند تابعیت به درخواست کننده تسلیم خواهد شد.</متن>
    </ماده>
    <ماده شماره="984">
      <متن>زن و اولاد صغیر کسانی که بر طبق این قانون تحصیل تابعیت ایران می‌نمایند تبعه دولت ایران شناخته می‌شوند ولی زن در ظرف 1 سال از تاریخ صدور سند تابعیت شوهر و اولاد صغیر در ظرف یک سال از تاریخ رسیدن به سن هیجده سال تمام می‌توانند اظهاریه کتبی به وزارت امور خارجه داده و تابعیت مملکت سابق شوهر و یا پدر را قبول کند لیکن به اظهاریه اولاد اعم از ذکور و اناث باید تصدیق مذکور در ماده 977 ضمیمه شود.</متن>
    </ماده>
    <ماده شماره="985">
      <متن>تحصیل تابعیت ایرانی پدر به هیچ وجه درباره اولاد او که در تاریخ تقاضانامه به سن هیجده سال تمام رسیده‌اند موثر نمی‌باشد.</متن>
    </ماده>
    <ماده شماره="986">
      <متن>زن غیر ایرانی که در نتیجه ازدواج ایرانی می‌شود می‌توانند بعد از طلاق یا فوت شوهر ایرانی به تابعیت اول خود رجوع نماید مشروط بر‌ اینکه وزارت امور خارجه را کتبا مطلع کند ولی هر زن شوهر مرده که از شوهر سابق خود اولاد دارد نمی‌تواند مادام که اولاد او به سن 18 سال تمام‌ نرسیده از این حق استفاده کند و در هر حال زنی که مطابق این ماده تبعه خارجه می‌شود حق داشتن اموال غیرمنقوله نخواهد داشت مگر در حدودی که ‌این حق به اتباع خارجه داده شده باشد و هر گاه دارای اموال غیرمنقول بیش از آنچه که برای اتباع خارجه داشتن آن جایز است بوده یا بعدا ‌به ارث اموال غیرمنقولی بیش از آن حد به او برسد باید در ظرف یک سال از تاریخ خروج از تابعیت ایران یا دارا شدن ملک در مورد ارث مقدار مازاد را به نحوی از انحاء به اتباع ایران منتقل کند والا اموال مزبور با نظارت مدعی‌العموم محل به فروش رسیده و پس از وضع مخارج فروش قیمت به آن‌ها داده ‌خواهد شد.</متن>
    </ماده>
    <ماده شماره="987">
      <متن>(اصلاحی 1370/8/14) - زن ایرانی که با تبعه خارجه مزاوجت می‌نماید به تابعیت ایرانی خود باقی خواهد ماند مگر اینکه مطابق قانون مملکت زوج تابعیت شوهر به واسطه وقوع عقد ازدواج به زوجه تحمیل شود ولی در هر صورت بعد از وفات شوهر و یا تفریق به صرف تقدیم درخواست به وزارت امور خارجه به انضمام ورقه تصدیق فوت شوهر و یا سند تفریق، تابعیت اصلیه زن با جمیع حقوق و امتیازات راجعه به آن مجدداً به او تعلق خواهد گرفت.</متن>
      <متن>تبصره 1 (الحاقی 1361/10/8 و اصلاحی 1370/8/14) - هر گاه قانون تابعیت مملکت زوج زن را بین حفظ تابعیت اصلی و تابعیت زوج مخیر بگذارد در این مورد زن ایرانی که بخواهد تابعیت مملکت زوج را دارا شود و علل موجهی هم برای تقاضای خود در دست داشته باشد، به شرط تقدیم تقاضانامه کتبی به وزارت امور خارجه ممکن است با تقاضای او موافقت گردد.</متن>
      <متن>تبصره 2 (الحاقی 1361/10/8 و اصلاحی 1370/8/14) - زن‌های ایرانی که بر اثر ازدواج تابعیت خارجی را تحصیل می‌کنند حق داشتن اموال غیرمنقول را در صورتی که موجب سلطه اقتصادی خارجی گردد، ندارند. تشخیص این امر با کمیسیونی متشکل از نمایندگان وزارتخانه‌های امور خارجه و کشور و اطلاعات است. مقررات ماده 988 و تبصره آن در قسمت خروج ایرانیانی که تابعیت خود را ترک نموده‌اند شامل زنان مزبور نخواهد بود.</متن>
    </ماده>
    <ماده شماره="988">
      <متن>اتباع ایران نمیتوانند تبعیت خود را ترک کنند مگر به شرایط ذیل:</متن>
      <متن>1- به سن 25 سال تمام رسیده باشند.</متن>
      <متن>2- هیئت وزراء خروج از تابعیت آنان را اجازه دهد.</متن>
      <متن>3- قبلا تعهد نمایند که در ظرف یک سال از تاریخ ترک تابعیت حقوق خود را بر اموال غیر منقول که در ایران دارا می‌باشند و یا ممکن است‌ بالوراثه دارا شوند ولو قوانین ایران اجازه تملک آن را به اتباع خارجه بدهد به نحوی از انحاء به اتباع ایرانی منتقل کنند زوجه و اطفال کسی که بر طبق‌ این ماده ترک تابعیت می‌نمایند اعم از اینکه اطفال مزبور صغیر یا کبیر باشند از تبعیت ایرانی خارج نمی‌گردد مگر اینکه اجازه هیئت وزراء شامل آن‌ها هم باشد.</متن>
      <متن>4- خدمت تحت‌السلاح خود را انجام داده باشند.</متن>
      <متن>تبصره الف (اصلاحی 1348/11/27)- کسانی که بر طبق این ماده مبادرت به تقاضای ترک تابعیت ایران و قبول تابعیت خارجی می‌نمایند علاوه بر اجرای مقرراتی که ضمن بند (3) از این ماده درباره آنان مقرر است باید ظرف مدت سه ماه از تاریخ صدور سند ترک تابعیت از ایران خارج شوند.</متن>
      <متن>چنانچه ظرف مدت مزبور خارج نشوند مقامات صالحه امر به اخراج آن‌ها و فروش اموالشان صادر خواهند نمود و تمدید مهلت مقرره فوق حداکثر تا یک سال موکول به موافقت وزارت امور خارجه می‌باشد.</متن>
      <متن>تبصره ب (اصلاحی 1348/11/27)- هیئت وزیران می‌تواند ضمن تصویب ترک تابعیت زن ایرانی بی‌شوهر ترک تابعیت فرزندان او را نیز که فاقد پدر و جد پدری هستند و کمتر از 18 سال تمام دارند و یا به جهات دیگری محجورند اجازه دهد. فرزندان زن مذکور نیز که به سن 25 سال تمام نرسیده باشند می‌توانند به تبعیت از درخواست مادر، تقاضای ترک تابعیت نمایند.</متن>
    </ماده>
    <ماده شماره="989">
      <متن>هر تبعه ایرانی که بدون رعایت مقررات قانونی بعد از تاریخ 1280 شمسی تابعیت خارجی تحصیل کرده باشد تبعیت خارجی او‌ کان‌لم‌یکن بوده و تبعه ایران شناخته می‌شود ولی در عین حال کلیه اموال غیرمنقوله او با نظارت مدعی‌العموم محل به فروش رسیده و پس از وضع‌ مخارج فروش قیمت آن به او داده خواهد شد و به علاوه از اشتغال به وزارت و معاونت وزارت و عضویت مجالس مقننه و انجمن های ایالتی و ولایتی و ‌بلدی و هرگونه مشاغل دولتی محروم خواهد بود.</متن>
      <متن>تبصره (الحاقی 1337/11/11)- هیات وزیران میتواند بنا به مصالحی به پیشنهاد وزارت امور خارجه تابعیت خارجی مشمولین این ماده را به رسمیت بشناسند. به اینگونه اشخاص با موافقت وزارت امور خارجه اجازه ورود به ایران یا اقامت می‌توان داد.</متن>
    </ماده>
    <ماده شماره="990">
      <متن>از اتباع ایران کسی که خود یا پدرشان موافق مقررات، تبدیل تابعیت کرده باشند و بخواهند به تبعیت اصلیه خود رجوع نمایند به مجرد ‌درخواست به تابعیت ایران قبول خواهند شد مگر آنکه دولت تابعیت آنها را صلاح نداند.</متن>
    </ماده>
    <ماده شماره="991">
      <متن>(اصلاحی 1370/8/14)- تکالیف مربوط به اجرای قانون تابعیت و اخذ مخارج دفتری در مورد کسانی که تقاضای تابعیت یا ترک تابعیت دولت جمهوری اسلامی ایران و تقاضای بقاء بر تابعیت اصلی را دارند به موجب آئین‌نامه‌ای که به تصویب هیات وزیران خواهد رسید معین خواهد شد.</متن>
    </ماده>
  </کتاب>
    <کتاب شماره="سوم" عنوان="در اسناد سجل احوال">
    <ماده شماره="992">
      <متن>سجل احوال هر کس به موجب دفاتری که برای این امر مقرر است معین می‌شود.</متن>
    </ماده>
    <ماده شماره="993">
      <متن>امور ذیل باید در ظرف مدت و به طریقی که به موجب قوانین یا نظامات مخصوصه مقرر است به دایره سجل احوال اطلاع داده شود:</متن>
      <متن>1- ولادت هر طفل و همچنین سقط هر جنین که بعد از ماه ششم از تاریخ حمل واقع شود.</متن>
      <متن>2- ازدواج اعم از دائم و منقطع.</متن>
      <متن>3- طلاق اعم از بائن و رجعی و همچنین بذل مدت.</متن>
      <متن>4- وفات هر شخص.</متن>
    </ماده>
    <ماده شماره="994">
      <متن>حکم فوت فرضی غایب که بر طبق مقررات کتاب پنجم از جلد دوم این قانون صادر می‌شود باید در دفتر سجل احوال ثبت شود.</متن>
    </ماده>
    <ماده شماره="995">
      <متن>تغییر مطالبی که در دفاتر سجل احوال ثبت شده است ممکن نیست مگر به موجب حکم محکمه.</متن>
    </ماده>
    <ماده شماره="996">
      <متن>اگر عدم صحت مطالبی که به دایره سجل احوال اظهار شده است در محکمه ثابت گردد یا هویت کسی که در دفتر سجل احوال به عنوان ‌مجهول‌الهویه قید شده است معین شود و یا حکم فوت فرضی غایب ابطال گردد مراتب باید در دفاتر مربوطه سجل احوال قید شود.</متن>
    </ماده>
    <ماده شماره="997">
      <متن>هر کس باید دارای نام خانوادگی باشد اتخاذ نام‌های مخصوصی که به موجب نظامنامه اداره سجل احوال معین میشود ممنوع است.</متن>
    </ماده>
    <ماده شماره="998">
      <متن>هر کس که اسم خانوادگی او را دیگری بدون حق اتخاذ کرده باشد میتواند اقامه دعوی کرده و در حدود قوانین مربوطه تغییر نام‌ خانوادگی غاصب را بخواهد.</متن>
      <متن>اگر کسی نام خانوادگی خود را که در دفاتر سجل احوال ثبت کرده است مطابق مقررات مربوطه به این امر تغییر دهد هر ذی‌نفع می‌تواند در ظرف مدت و ‌به طریقی که در قوانین یا نظامات مخصوصه مقرر است اعتراض کند.</متن>
    </ماده>
    <ماده شماره="999">
      <متن>سند ولادت اشخاصی که ولادت آن‌ها در مدت قانونی به دایره سجل احوال اظهار شده است سند رسمی محسوب خواهد بود.</متن>
    </ماده>
    <ماده شماره="1000">
      <متن>سایر مطالب راجع به سجل احوال به موجب قوانین و نظامنامه‌های مخصوصه مقرر است.</متن>
    </ماده>
    <ماده شماره="1001">
      <متن>مامورین قنسولی ایران در خارجه باید نسبت به ایرانیان مقیم حوزه ماموریت خود وظایفی را که به موجب قوانین و نظامات جاریه به عهده دوایر سجل احوال مقرر است انجام دهند.</متن>
    </ماده>
  </کتاب>
    <کتاب شماره="چهارم" عنوان="در اقامتگاه">
    <ماده شماره="1002">
      <متن>اقامتگاه هر شخصی عبارت از محلی است که شخص در آنجا سکونت داشته و مرکز مهم امور او نیز در آنجا باشد اگر محل سکونت ‌شخصی غیر از مرکز مهم امور او باشد مرکز امور او اقامتگاه محسوب است. اقامتگاه اشخاص حقوقی مرکز عملیات آن‌ها خواهد بود.</متن>
    </ماده>
    <ماده شماره="1003">
      <متن>هیچ کس نمیتواند بیش از یک اقامتگاه داشته باشد.</متن>
    </ماده>
    <ماده شماره="1004">
      <متن>تغییر اقامتگاه به وسیله سکونت حقیقی در محل دیگر به عمل می‌آید مشروط بر اینکه مرکز مهم امور او نیز به همان محل انتقال یافته ‌باشد.</متن>
    </ماده>
    <ماده شماره="1005">
      <متن>اقامتگاه زن شوهردار همان اقامتگاه شوهر است مع‌ذلک زنی که شوهر او اقامتگاه معلومی ندارد و همچنین زنی که با رضایت شوهر‌ خود و یا با اجازه محکمه مسکن علیحده اختیار کرده میتواند اقامتگاه شخصی علیحده نیز داشته باشد.</متن>
    </ماده>
    <ماده شماره="1006">
      <متن>اقامتگاه صغیر و محجور همان اقامتگاه ولی یا قیم آنها است.</متن>
    </ماده>
    <ماده شماره="1007">
      <متن>اقامتگاه مامورین دولتی محلی است که در آنجا ماموریت ثابت دارند.</متن>
    </ماده>
    <ماده شماره="1008">
      <متن>اقامتگاه افراد نظامی که در ساخلو هستند محل ساخلو آن‌ها است.</متن>
    </ماده>
    <ماده شماره="1009">
      <متن>اگر اشخاص کبیر که معمولا نزد دیگری کار یا خدمت می‌کنند در منزل کارفرما یا مخدوم خود سکونت داشته باشند اقامتگاه آن‌ها همان‌ اقامتگاه کارفرما یا مخدوم آن‌ها خواهد بود.</متن>
    </ماده>
    <ماده شماره="1010">
      <متن>اگر ضمن معامله یا قراردادی طرفین معامله یا یکی از آن‌ها برای اجرای تعهدات حاصله از آن معامله محلی غیر از اقامتگاه حقیقی خود ‌انتخاب کرده باشد نسبت به دعاوی راجعه به آن معامله همان محلی که انتخاب شده است اقامتگاه او محسوب خواهد شد و همچنین است در صورتی که برای ابلاغ اوراق دعوی و احضار و اخطار محلی را غیر از اقامتگاه حقیقی خود معین کند.</متن>
    </ماده>
  </کتاب>
    <کتاب شماره="پنجم" عنوان="در غایب مفقودالاثر">
    <ماده شماره="1011">
      <متن>غایب مفقودالاثر کسی است که از غیبت او مدت بالنسبه مدیدی گذشته و از او به هیچ وجه خبری نباشد.</متن>
    </ماده>
    <ماده شماره="1012">
      <متن>اگر غایب مفقودالاثر برای اداره اموال خود تکلیفی معین نکرده باشد و کسی هم نباشد که قانونا حق تصدی امور او را داشته باشد ‌محکمه برای اداره اموال او یک نفر امین معین میکند تقاضای تعیین امین فقط از طرف مدعی‌العموم و اشخاص ذی‌نفع در این امر قبول می‌شود.</متن>
    </ماده>
    <ماده شماره="1013">
      <متن>محکمه میتواند از امینی که معین میکند تقاضای ضامن یا تضمینات دیگر نماید.</متن>
    </ماده>
    <ماده شماره="1014">
      <متن>اگر یکی از وراث غایب تضمینات کافیه بدهد محکمه نمی‌تواند امین دیگری معین نماید و وارث مزبور به این سمت معین خواهد شد.</متن>
    </ماده>
    <ماده شماره="1015">
      <متن>وظایف و مسئولیت‌های امینی که به موجب مواد قبل معین می‌گردد همان است که برای قیم مقرر است.</متن>
    </ماده>
    <ماده شماره="1016">
      <متن>هر گاه هم فوت و هم تاریخ فوت غایب مفقودالاثر مسلم شود اموال او بین وراث موجود حین‌الموت تقسیم میگردد اگرچه یک یا‌ چند نفر آنها از تاریخ فوت غایب به بعد فوت کرده باشد.</متن>
    </ماده>
    <ماده شماره="1017">
      <متن>اگر فوت غایب بدون تعیین تاریخ فوت ثابت گردد محکمه باید تاریخی را که فوت او در آن تاریخ محقق بوده معین کند در این صورت‌ اموال غایب بین وراثی که در تاریخ مزبور موجود بوده‌اند تقسیم میشود.</متن>
    </ماده>
    <ماده شماره="1018">
      <متن>مفاد ماده فوق در موردی نیز رعایت میگردد که حکم موت فرضی غایب صادر شود.</متن>
    </ماده>
    <ماده شماره="1019">
      <متن>حکم موت فرضی غایب در موردی صادر می‌شود که از تاریخ آخرین خبری که از حیات او رسیده است مدتی گذشته باشد که عادتا‌ً چنین شخصی زنده نمی‌ماند.</متن>
    </ماده>
    <ماده شماره="1020">
      <متن>موارد ذیل از جمله مواردی محسوب است که عادتا‌ً شخص غایب زنده فرض نمی‌شود:</متن>
      <متن>1- وقتی که ده سال تمام از تاریخ آخرین خبری که از حیات غایب رسیده است گذشته و در انقضاء مدت مزبور سن غایب از 75 سال گذشته‌ باشد.</متن>
      <متن>2- وقتی که یک نفر به عنوانی از عناوین جزء قشون مسلح بوده و در زمان جنگ مفقود و سه سال تمام از تاریخ انعقاد صلح بگذرد بدون اینکه‌ خبری از او برسد هرگاه جنگ منتهی به انعقاد صلح نشده باشد مدت مزبور 5 سال از تاریخ ختم جنگ محسوب می‌شود.</متن>
      <متن>3- وقتی که 1 نفر حین سفر بحری در کشتی بوده که آن کشتی در آن مسافرت تلف شده است سه سال تمام از تاریخ تلف شدن کشتی گذشته ‌باشد بدون اینکه از آن مسافر خبری برسد.</متن>
    </ماده>
    <ماده شماره="1021">
      <متن>در مورد فقره اخیر ماده قبل اگر با انقضاء مدت‌های ذیل که مبدا آن از روز حرکت کشتی محسوب می‌شود کشتی به مقصد نرسیده باشد ‌و در صورت حرکت بدون مقصد به بندری که از آنجا حرکت کرده برنگشته و از وجود آن به هیچ وجه خبری نباشد کشتی تلف شده محسوب ‌‌می‌شود.</متن>
      <متن>الف) برای مسافرت در بحر خزر و داخل خلیج فارس یک سال.</متن>
      <متن>ب) برای مسافرت در بحر عمان، اقیانوس هند، بحر احمر، بحر سفید (‌مدیترانه)، بحر سیاه و بحر آزوف دو سال.</متن>
      <متن>ج) برای مسافرت در سایر بحار سه سال‌.</متن>
    </ماده>
    <ماده شماره="1022">
      <متن>اگر کسی در نتیجه واقعه‌ای به غیر آنچه در فقره 2 و 3 ماده 1020 مذکور است دچار خطر مرگ گشته و مفقود شده و یا در طیاره بوده‌ و طیاره مفقود شده باشد وقتی میتوان حکم موت فرضی او را صادر نمود که پنج سال از تاریخ دچار شدن به خطر مرگ بگذرد بدون اینکه خبری از حیات مفقود رسیده باشد.</متن>
    </ماده>
    <ماده شماره="1023">
      <متن>در مورد مواد 1020 و 1021 و 1022 محکمه وقتی میتواند حکم موت فرضی غایب را صادر نماید که در یکی از جراید محل و یکی ‌از روزنامه‌های کثیرالانتشار تهران اعلانی در سه دفعه متوالی هر کدام به فاصله یک ماه منتشر کرده و اشخاصی را که ممکن است از غایب خبری داشته‌ باشند دعوت نماید که اگر خبر دارند به اطلاع محکمه برسانند هر گاه یک سال از تاریخ اولین اعلان بگذرد و حیات غایب ثابت نشود حکم موت‌ فرضی او داده می‌شود.</متن>
    </ماده>
    <ماده شماره="1024">
      <متن>اگر اشخاص متعدد در یک حادثه تلف شوند فرض بر این می‌شود که همه آن‌ها در آن واحد مرده‌اند. مفاد این ماده مانع از اجراء مقررات مواد 873 و 874 جلد اول این قانون نخواهد بود.</متن>
    </ماده>
    <ماده شماره="1025">
      <متن>وراث غایب مفقودالاثر می‌توانند قبل از صدور حکم موت فرضی او نیز از محکمه تقاضا نمایند که دارایی او را به تصرف آن‌ها بدهد‌ مشروط بر اینکه اولاً غایب مزبور کسی را برای اداره کردن اموال خود معین نکرده باشد و ثانیاً دو سال تمام از آخرین خبر غایب گذشته باشد بدون اینکه حیات یا ممات او معلوم باشد. در مورد این ماده رعایت ماده 1023 راجع به اعلان مدت یک سال حتمی است.</متن>
    </ماده>
    <ماده شماره="1026">
      <متن>در مورد ماده قبل وراث باید ضامن و یا تضمینات کافیه دیگر بدهند تا در صورت مراجعت غایب و یا در صورتی که اشخاص ثالث‌ حقی بر اموال او داشته باشند از عهده اموال یا حق اشخاص ثالث برآیند تضمینات مزبور تا موقع صدور حکم موت فرضی غایب باقی خواهد بود.</متن>
    </ماده>
    <ماده شماره="1027">
      <متن>بعد از صدور حکم فوت فرضی نیز اگر غایب پیدا شود کسانی که اموال او را به عنوان وراثت تصرف کرده‌اند باید آنچه را که از اعیان ‌یا عوض و یا منافع اموال مزبور حین پیدا شدن غایب موجود میباشد مسترد دارند.</متن>
    </ماده>
    <ماده شماره="1028">
      <متن>امینی که برای اداره کردن اموال غایب مفقودالاثر معین می‌شود باید نفقه زوجه دائم یا منقطعه که مدت او نگذشته و نفقه او را زوج‌ تعهد کرده باشد و اولاد غایب را از دارایی غایب تادیه نماید در صورت اختلاف در میزان نفقه تعیین آن به عهده محکمه است.</متن>
    </ماده>
    <ماده شماره="1029">
      <متن>هرگاه شخصی چهار سال تمام غایب مفقودالاثر باشد زن او می‌تواند تقاضای طلاق کند در این صورت با رعایت ماده 1023 حاکم او را طلاق می‌دهد.</متن>
    </ماده>
    <ماده شماره="1030">
      <متن>اگر شخص غایب پس از وقوع طلاق و قبل از انقضاء مدت عده مراجعت نماید نسبت به طلاق حق رجوع دارد ولی بعد از انقضاء مدت ‌مزبور حق رجوع ندارد.</متن>
    </ماده>
  </کتاب>
    <کتاب شماره="ششم" عنوان="در قرابت">
    <ماده شماره="1031">
      <متن>قرابت بر دو قسم است: قرابت نسبی و قرابت سببی.</متن>
    </ماده>
    <ماده شماره="1032">
      <متن>قرابت نسبی به ترتیب طبقات ذیل است:</متن>
      <متن>طبقه اول: پدر و مادر و اولاد و اولادِ اولاد.</متن>
      <متن>‌طبقه دوم: اجداد و برادر و خواهر و اولاد آن‌ها.</متن>
      <متن>طبقه سوم: اعمام و عمات و اخوال و خالات و اولاد آن‌ها</متن>
      <متن>در هر طبقه درجات قرب و بعد قرابت نسبی به عده نسل‌ها در آن طبقه معین میگردد.</متن>
      <متن>مثلا در طبقه اول قرابت پدر و مادر با اولاد در درجه اول و نسبت‌ به اولادِ اولاد در درجه دوم خواهد بود و هکذا در طبقه دوم قرابت برادر و خواهر و جد و جده در درجه اول از طبقه دوم و اولاد برادر و خواهر و جد و ‌پدر در درجه دوم از طبقه دوم خواهد بود و در طبقه سوم قرابت عمو و دایی و عمه و خاله در درجه اول از طبقه سوم و درجه اولاد آن‌ها در درجه دوم از‌ آن طبقه است.</متن>
    </ماده>
    <ماده شماره="1033">
      <متن>هر کس در هر خط و به هر درجه که با یک نفر قرابت نسبی داشته باشد در همان خط و به همان درجه قرابت سببی با زوج یا زوجه او ‌خواهد داشت بنابراین پدر و مادر زن یک مرد اقربای درجه اول آن مرد و برادر و خواهر شوهر یک زن از اقربای سببی درجه دوم آن زن خواهند بود.</متن>
    </ماده>
  </کتاب>
    <کتاب شماره="هفتم" عنوان="در نکاح و طلاق">
  </کتاب>
    <باب شماره="اول" عنوان="در نکاح">
  </باب>
    <فصل شماره="اول" عنوان="در خواستگاری">
    <ماده شماره="1034">
      <متن>هر زنی را که خالی از موانع نکاح باشد میتوان خواستگاری نمود.</متن>
    </ماده>
    <ماده شماره="1035">
      <متن>وعده ازدواج ایجاد علقه زوجیت نمی‌‌کند اگرچه تمام یا قسمتی از مهریه که بین طرفین برای موقع ازدواج مقرر گردیده پرداخته شده ‌باشد بنابراین هر یک از زن و مرد مادام که عقد نکاح جاری نشده می‌‌تواند از وصلت امتناع کند و طرف دیگر نمی‌تواند به هیچ وجه او را مجبور به ازدواج کرده یا از جهت صرف امتناع از وصلت مطالبه خسارتی نماید.</متن>
    </ماده>
    <ماده شماره="1036">
      <متن>به موجب قانون اصلاح موادی از قانون مدنی مصوب 1370/8/14 نسخ شده است.</متن>
    </ماده>
    <ماده شماره="1037">
      <متن>هر یک از نامزدها می‌تواند در صورت بهم خوردن وصلت منظور هدایائی را که به طرف دیگر یا ابوین او برای وصلت منظور داده ‌است مطالبه کند. اگر عین هدایا موجود نباشد مستحق قیمت هدایائی خواهد بود که عادتا نگاه داشته می‌شود مگر اینکه آن هدایا بدون تقصیر طرف دیگر تلف شده‌ باشد.</متن>
    </ماده>
    <ماده شماره="1038">
      <متن>مفاد ماده قبل از حیث رجوع به قیمت در موردی که وصلت منظور در اثر فوت یکی از نامزدها بهم بخورد مجری نخواهد بود.</متن>
    </ماده>
    <ماده شماره="1039">
      <متن>به موجب قانون اصلاح موادی از قانون مدنی مصوب 1370/8/14 نسخ شده است.</متن>
    </ماده>
    <ماده شماره="1040">
      <متن>هر یک از طرفین می‌ تواند برای انجام وصلت منظور از طرف مقابل تقاضا کند که تصدیق طبیب به صحت از امراض مسریه مهم از ‌قبیل سفلیس و سوزاک و سل ارائه دهد.</متن>
    </ماده>
  </فصل>
    <فصل شماره="دوم" عنوان="قابلیت صحی برای ازدواج">
    <ماده شماره="1041">
      <متن>(اصلاحی 1381/4/1 مجمع تشخیص مصلحت نظام)- عقد نکاح دختر قبل از رسیدن به سن 13 سال تمام شمسی و پسر قبل از رسیدن به سن 15 سال تمام شمسی منوط است به اذن ولی به شرط رعایت مصلحت با تشخیص دادگاه صالح.</متن>
    </ماده>
    <ماده شماره="1042">
      <متن>به موجب قانون اصلاح موادی از قانون مدنی مصوب 1370/8/14 نسخ شده است.</متن>
    </ماده>
    <ماده شماره="1043">
      <متن>(اصلاحی 1370/8/17)- نکاح دختر باکره اگرچه به سن بلوغ رسیده باشد موقوف به اجازه پدر یا جد پدری او است و هر گاه پدر یا جد پدری بدون علت موجه از دادن اجازه مضایقه کند اجازه او ساقط و در این صورت دختر می‌تواند با معرفی کامل مردی که می خواهد با او ازدواج نماید و شرایط نکاح و مهری که بین آن‌ها قرار داده شده پس از اخذ اجازه از دادگاه مدنی خاص به دفتر ازدواج مراجعه و نسبت به ثبت ازدواج اقدام نماید.</متن>
    </ماده>
    <ماده شماره="1044">
      <متن>(اصلاحی 1370/8/17)- در صورتی که پدر یا جد پدری در محل حاضر نباشند و استیذان از آن‌ها نیز عادتاً غیرممکن بوده و دختر نیز احتیاج به ازدواج داشته باشد، وی می‌تواند اقدام به ازدواج نماید.</متن>
      <متن>تبصره (الحاقی 1370/8/17)-  ثبت این ازدواج در دفترخانه منوط به احراز موارد فوق در دادگاه مدنی خاص می‌باشد.</متن>
    </ماده>
  </فصل>
    <فصل شماره="سوم" عنوان="در موانع نکاح">
    <ماده شماره="1045">
      <متن>نکاح با اقارب نسبی ذیل ممنوع است اگر چه قرابت حاصل از شبهه یا زنا باشد.</متن>
      <متن>1) نکاح با پدر و اجداد و با مادر و جدات هر قدر که بالا برود.</متن>
      <متن>2) نکاح با اولاد هر قدر که پایین برود.</متن>
      <متن>3) نکاح با برادر و خواهر و اولاد آن‌ها تا هر قدر که پایین برود.</متن>
      <متن>4) نکاح با عمات و خالات خود و عمات و خالات پدر و مادر و اجداد و جدات.</متن>
    </ماده>
    <ماده شماره="1046">
      <متن>قرابت رضاعی از حیث حرمت نکاح در حکم قرابت نسبی است مشروط بر این که:</متن>
      <متن>- اولاً شیر زن از حمل مشروع حاصل شده باشد.</متن>
      <متن>- ثانیاً شیر مستقیما از پستان مکیده شده باشد.</متن>
      <متن>- ثالثاً طفل لااقل یک شبانه روز و یا 15 دفعه متوالی شیر کامل خورده باشد بدون این که در بین، غذای دیگر یا شیر زن دیگر را بخورد.</متن>
      <متن>- رابعاً شیر خوردن طفل قبل از تمام شدن دو سال از تولد او باشد.</متن>
      <متن>- خامساً مقدار شیری که طفل خورده است از یک زن و از یک شوهر باشد. بنابراین اگر طفل در شبانه روز مقداری از شیر یک زن و مقداری از شیر‌زن دیگر بخورد موجب حرمت نمی‌شود، اگرچه شوهر آن دو زن یکی باشد و همچنین اگر یک زن یک دختر و یک پسر رضاعی داشته باشد که هر یک‌ را از شیر متعلق به شوهر دیگر شیر داده باشد آن پسر و یا آن دختر، برادر و خواهر رضاعی نبوده و ازدواج بین آن‌ها از این حیث ممنوع نمی‌باشد.</متن>
    </ماده>
    <ماده شماره="1047">
      <متن>نکاح بین اشخاص ذیل به واسطه مصاهره ممنوع دائمی است:</متن>
      <متن>1- بین مرد و مادر و جدات زن از هر درجه که باشد اعم از نسبی و رضاعی.</متن>
      <متن>2- بین مرد و زنی که سابقاً زن پدر و یا زن یکی از اجداد یا زن پسر یا زن یکی از احفاد او بوده است هر چند قرابت رضاعی باشد.</متن>
      <متن>3- بین مرد با اناث از اولاد زن از هر درجه که باشد ولو رضاعی، مشروط بر اینکه بین زن و شوهر زناشویی واقع شده باشد.</متن>
    </ماده>
    <ماده شماره="1048">
      <متن>جمع بین دو خواهر ممنوع است اگرچه به عقد منقطع باشد.</متن>
    </ماده>
    <ماده شماره="1049">
      <متن>هیچ کس نمی‌تواند دختر برادر زن و یا دختر خواهر زن خود را بگیرد مگر با اجازه زن خود.</متن>
    </ماده>
    <ماده شماره="1050">
      <متن>هر کس زن شوهردار را با علم به وجود علقه زوجیت و حرمت نکاح و یا زنی را که در عده طلاق و یا در عده وفات است با علم به عده ‌و حرمت نکاح برای خود عقد کند عقد باطل و آن زن مطلقاً بر آن شخص حرام موبد می‌شود.</متن>
    </ماده>
    <ماده شماره="1051">
      <متن>حکم مذکور در ماده فوق در موردی نیز جاری است که عقد از روی جهل ‌به تمام یا یکی از امور مذکوره فوق بوده و نزدیکی هم واقع ‌شده باشد. در صورت جهل و عدم وقوع نزدیکی عقد باطل ولی حرمت ابدی حاصل نمی‌شود.</متن>
    </ماده>
    <ماده شماره="1052">
      <متن>تفریقی که با لعان حاصل می‌شود موجب حرمت ابدی است.</متن>
    </ماده>
    <ماده شماره="1053">
      <متن>عقد در حال احرام باطل است و با علم به حرمت موجب حرمت ابدی است.</متن>
    </ماده>
    <ماده شماره="1054">
      <متن>زنای با زن شوهردار یا زنی که در عده رجعیه است موجب حرمت ابدی است.</متن>
    </ماده>
    <ماده شماره="1055">
      <متن>نزدیکی به شبهه و زنا اگر سابق بر نکاح باشد از حیث مانعیت نکاح در حکم نزدیکی با نکاح صحیح است ولی مبطل نکاح سابق ‌نیست.</متن>
    </ماده>
    <ماده شماره="1056">
      <متن>اگر کسی با پسری عمل شنیع کند نمیتواند مادر یا خواهر یا دختر او را تزویج کند.</متن>
    </ماده>
    <ماده شماره="1057">
      <متن>زنی که سه مرتبه متوالی زوجه یک نفر بوده و مطلقه شده بر آن مرد حرام می‌شود، مگر این که به عقد دائم به زوجیت مرد دیگری ‌درآمده و پس از وقوع نزدیکی با او به واسطه طلاق یا فسخ یا فوت، فراق حاصل شده باشد.</متن>
    </ماده>
    <ماده شماره="1058">
      <متن>زن هر شخصی که به نه طلاق که شش تای آن عدی است مطلقه شده باشد بر آن شخص حرام موبد می‌شود.</متن>
    </ماده>
    <ماده شماره="1059">
      <متن>نکاح مسلمه با غیرمسلم جایز نیست.</متن>
    </ماده>
    <ماده شماره="1060">
      <متن>ازدواج زن ایرانی با تبعه خارجه در مواردی هم که مانع قانونی ندارد موکول به اجازه مخصوص از طرف دولت است.</متن>
    </ماده>
    <ماده شماره="1061">
      <متن>دولت می‌تواند ازدواج بعضی از مستخدمین و مامورین رسمی و محصلین دولتی را با زنی که تبعه خارجه باشد موکول به اجازه ‌مخصوص نماید.</متن>
    </ماده>
  </فصل>
    <فصل شماره="چهارم" عنوان="شرایط صحت نکاح">
    <ماده شماره="1062">
      <متن>نکاح واقع میشود به ایجاب و قبول به الفاظی که صریحاً دلالت بر قصد ازدواج نماید.</متن>
    </ماده>
    <ماده شماره="1063">
      <متن>ایجاب و قبول ممکن است از طرف خود مرد و زن صادر شود و یا از طرف اشخاصی که قانونا حق عقد دارند.</متن>
    </ماده>
    <ماده شماره="1064">
      <متن>عاقد باید عاقل و بالغ و قاصد باشد.</متن>
    </ماده>
    <ماده شماره="1065">
      <متن>توالی عرفی ایجاب و قبول شرط صحت عقد است.</متن>
    </ماده>
    <ماده شماره="1066">
      <متن>هر گاه یکی از متعاقدین یا هر دو لال باشند عقد به اشاره از طرف لال نیز واقع می‌شود مشروط بر اینکه به طور وضوح حاکی از انشای عقد باشد.</متن>
    </ماده>
    <ماده شماره="1067">
      <متن>تعیین زن و شوهر به نحوی که برای هیچ یک از طرفین در شخص طرف دیگر شبهه نباشد شرط صحت نکاح است.</متن>
    </ماده>
    <ماده شماره="1068">
      <متن>تعلیق در عقد موجب بطلان است.</متن>
    </ماده>
    <ماده شماره="1069">
      <متن>شرط خیار فسخ نسبت به عقد نکاح باطل است ولی در نکاح دائم شرط خیار نسبت به صداق جایز است مشروط بر این که مدت آن ‌معین باشد و بعد از فسخ مثل آن است که اصلا مهر ذکر نشده باشد.</متن>
    </ماده>
    <ماده شماره="1070">
      <متن>رضای زوجین شرط نفوذ عقد است و هر گاه مکره بعد از زوال کُره عقد را اجازه کند نافذ است، مگر این که اکراه به درجه‌ای بوده که عاقد‌ فاقد قصد باشد.</متن>
    </ماده>
  </فصل>
    <فصل شماره="پنجم" عنوان="وکالت در نکاح">
    <ماده شماره="1071">
      <متن>هر یک از مرد و زن می‌تواند برای عقد نکاح وکالت به غیر دهد.</متن>
    </ماده>
    <ماده شماره="1072">
      <متن>در صورتی که وکالت به طور اطلاق داده شود وکیل نمی‌تواند موکله را برای خود تزویج کند، مگر این که این اذن صریحاً به او داده شده ‌باشد.</متن>
    </ماده>
    <ماده شماره="1073">
      <متن>اگر وکیل از آنچه که موکل راجع به شخص یا مهر یا خصوصیات دیگر معین کرده تخلف کند صحت عقد متوقف بر تنفیذ موکل‌ خواهد بود.</متن>
    </ماده>
    <ماده شماره="1074">
      <متن>حکم ماده فوق در موردی نیز جاری است که وکالت بدون قید بوده و وکیل مراعات مصلحت موکل را نکرده باشد.</متن>
    </ماده>
  </فصل>
    <فصل شماره="ششم" عنوان="در نکاح منقطع">
    <ماده شماره="1075">
      <متن>نکاح وقتی منقطع است که برای مدت معینی واقع شده باشد.</متن>
    </ماده>
    <ماده شماره="1076">
      <متن>مدت نکاح منقطع باید کاملاً معین شود.</متن>
    </ماده>
    <ماده شماره="1077">
      <متن>در نکاح منقطع احکام راجع به وراثت زن و به مهر او همان است که در باب ارث و در فصل آتی مقرر شده است.</متن>
    </ماده>
  </فصل>
    <فصل شماره="هفتم" عنوان="در مهر">
    <ماده شماره="1078">
      <متن>هر چیزی را که مالیت داشته و قابل تملک نیز باشد می‌توان مهر قرار داد.</متن>
    </ماده>
    <ماده شماره="1079">
      <متن>مهر باید بین طرفین تا حدی که رفع جهالت آن‌ها بشود معلوم باشد.</متن>
    </ماده>
    <ماده شماره="1080">
      <متن>تعیین مقدار مهر منوط به تراضی طرفین است.</متن>
    </ماده>
    <ماده شماره="1081">
      <متن>اگر در عقد نکاح شرط شود که در صورت عدم تادیه مهر در مدت معین، نکاح باطل خواهد بود نکاح و مهر صحیح، ولی شرط باطل‌ است.</متن>
    </ماده>
    <ماده شماره="1082">
      <متن>به مجرد عقد زن مالک مهر میشود و می‌تواند هر نوع تصرفی که بخواهد در آن بنماید.</متن>
      <متن>تبصره (الحاقی 1376/4/29) - چنانچه مهریه وجه رایج باشد متناسب با تغییر شاخص قیمت سالانه زمان تادیه نسبت به سال اجرای عقد که توسط بانک مرکزی جمهوری اسلامی ایران تعیین می‌گردد محاسبه و پرداخت خواهد شد مگر این که زوجین در حین اجرای عقد به نحو دیگری تراضی کرده باشند.</متن>
      <متن>آیین‌نامه اجرایی این قانون حداکثر ظرف مدت سه ماه از تاریخ تصویب توسط بانک مرکزی جمهوری اسلامی ایران با همکاری وزارت دادگستری و وزارت امور اقتصادی و دارایی تهیه و به تصویب هیات وزیران خواهد رسید.</متن>
    </ماده>
    <ماده شماره="1083">
      <متن>برای تادیه تمام و یا قسمتی از مهر می‌توان مدت یا اقساطی قرار داد.</متن>
    </ماده>
    <ماده شماره="1084">
      <متن>هر گاه مهر عین معین باشد و معلوم گردد قبل از عقد معیوب بوده و یا بعد از عقد و قبل از تسلیم معیوب و یا تلف شود شوهر ضامن ‌عیب و تلف است.</متن>
    </ماده>
    <ماده شماره="1085">
      <متن>زن میتواند تا مهر به او تسلیم نشده از ایفاء وظایفی که در مقابل شوهر دارد امتناع کند مشروط بر این که مهر او حال باشد و این امتناع ‌مسقط حق نفقه نخواهد بود.</متن>
    </ماده>
    <ماده شماره="1086">
      <متن>اگر زن قبل از اخذ مهر به اختیار خود به ایفاء وظایفی که در مقابل شوهر دارد قیام نمود دیگر نمی‌تواند از حکم ماده قبل استفاده کند ‌معذلک حقی که برای مطالبه مهر دارد ساقط نخواهد شد.</متن>
    </ماده>
    <ماده شماره="1087">
      <متن>اگر در نکاح دائم مهر ذکر نشده یا عدم مهر شرط شده باشد نکاح صحیح است و طرفین می‌توانند بعد از عقد، مهر را به تراضی معین‌ کنند و اگر قبل از تراضی بر مهر معین، بین آن‌ها نزدیکی واقع شود زوجه مستحق مهرالمثل خواهد بود.</متن>
    </ماده>
    <ماده شماره="1088">
      <متن>در مورد ماده قبل، اگر یکی از زوجین قبل از تعیین مهر و قبل از نزدیکی بمیرد زن مستحق هیچ‌گونه مهری نیست.</متن>
    </ماده>
    <ماده شماره="1089">
      <متن>ممکن است اختیار تعیین مهر به شوهر یا شخص ثالثی داده شود. در این صورت، شوهر یا شخص ثالث میتواند مهر را هر قدر بخواهد ‌معین کند.</متن>
    </ماده>
    <ماده شماره="1090">
      <متن>اگر اختیار تعیین مهر به زن داده شود زن نمی‌تواند بیشتر از مهرالمثل معین نماید.</متن>
    </ماده>
    <ماده شماره="1091">
      <متن>برای تعیین مهرالمثل باید حال زن از حیث شرافت خانوادگی و سایر صفات و وضعیت او نسبت به اماثل و اقران و اقارب و همچنین‌ معمول محل و غیره در نظر گرفته شود.</متن>
    </ماده>
    <ماده شماره="1092">
      <متن>هر گاه شوهر قبل از نزدیکی، زن خود را طلاق دهد زن مستحق نصف مهر خواهد بود و اگر شوهر بیش از نصف مهر را قبلاً داده باشد‌ حق دارد مازاد از نصف را عیناً یا مثلاً یا قیمتاً استرداد کند.</متن>
    </ماده>
    <ماده شماره="1093">
      <متن>هر گاه مهر در عقد ذکر نشده باشد و شوهر قبل از نزدیکی و تعیین مهر زن خود را طلاق دهد زن مستحق مهرالمتعه است و اگر بعد از ‌آن طلاق دهد مستحق مهرالمثل خواهد بود.</متن>
    </ماده>
    <ماده شماره="1094">
      <متن>برای تعیین مهرالمتعه حال مرد از حیث غنا و فقر ملاحظه می‌شود.</متن>
    </ماده>
    <ماده شماره="1095">
      <متن>در نکاح منقطع عدم مهر در عقد موجب بطلان است.</متن>
    </ماده>
    <ماده شماره="1096">
      <متن>در نکاح منقطع موت زن در اثنای مدت موجب سقوط مهر نمی‌شود و همچنین است اگر شوهر تا آخر مدت با او نزدیکی نکند.</متن>
    </ماده>
    <ماده شماره="1097">
      <متن>در نکاح منقطع هر گاه شوهر قبل از نزدیکی، تمام مدت نکاح را ببخشد باید نصف مهریه را بدهد.</متن>
    </ماده>
    <ماده شماره="1098">
      <متن>در صورتی که عقد نکاح اعم از دائم یا منقطع باطل بوده و نزدیکی واقع نشده، زن حق مهر ندارد و اگر مهر را گرفته شوهر می‌ تواند آن را ‌استرداد نماید.</متن>
    </ماده>
    <ماده شماره="1099">
      <متن>در صورت جهل زن به فساد نکاح و وقوع نزدیکی، زن مستحق مهرالمثل است.</متن>
    </ماده>
    <ماده شماره="1100">
      <متن>در صورتی که مهرالمسمی مجهول باشد یا مالیت نداشته باشد یا ملک غیر باشد در صورت اول و دوم، زن مستحق مهرالمثل خواهد ‌بود و در صورت سوم، مستحق مثل یا قیمت آن خواهد بود، مگر این که صاحب مال اجازه نماید.</متن>
    </ماده>
    <ماده شماره="1101">
      <متن>هر گاه عقد نکاح قبل از نزدیکی به جهتی فسخ شود زن حق مهر ندارد، مگر در صورتی که موجب فسخ عنن باشد که در این صورت، با‌ وجود فسخ نکاح، زن مستحق نصف مهر است.</متن>
    </ماده>
  </فصل>
    <فصل شماره="هشتم" عنوان="در حقوق و تکالیف زوجین نسبت به یکدیگر">
    <ماده شماره="1102">
      <متن>همین که نکاح به طور صحت واقع شد روابط زوجیت بین طرفین موجود و حقوق و تکالیف زوجین در مقابل همدیگر برقرار می‌شود.</متن>
    </ماده>
    <ماده شماره="1103">
      <متن>زن و شوهر مکلف به حسن معاشرت با یکدیگرند.</متن>
    </ماده>
    <ماده شماره="1104">
      <متن>زوجین باید در تشیید مبانی خانواده و تربیت اولاد خود به یکدیگر معاضدت نمایند.</متن>
    </ماده>
    <ماده شماره="1105">
      <متن>در روابط زوجین ریاست خانواده از خصائص شوهر است.</متن>
    </ماده>
    <ماده شماره="1106">
      <متن>در عقد دائم نفقه زن به عهده شوهر است.</متن>
    </ماده>
    <ماده شماره="1107">
      <متن>نفقه عبارت است از همه نیازهای متعارف و متناسب با وضعیت زن از قبیل مسکن، البسه، غذا، اثاث منزل و هزینه های درمانی و بهداشتی و خادم در صورت عادت یا احتیاج به واسطه نقصان یا مرض.</متن>
    </ماده>
    <ماده شماره="1108">
      <متن>هر گاه زن بدون مانع مشروع از ادای وظایف زوجیت امتناع کند مستحق نفقه نخواهد بود.</متن>
    </ماده>
    <ماده شماره="1109">
      <متن>نفقه مطلقه رجعیه در زمان عده بر عهده شوهر است مگر اینکه طلاق در حال نشوز واقع شده باشد لیکن اگر عده از جهت فسخ نکاح‌ یا طلاق بائن باشد زن حق نفقه ندارد مگر در صورت حمل از شوهر خود که در این صورت تا زمان وضع حمل حق نفقه خواهد داشت.</متن>
    </ماده>
    <ماده شماره="1110">
      <متن>در ایام عده وفات، مخارج زندگی زوجه عندالمطالبه از اموال اقاربی که پرداخت نفقه به عهده آنان است، در صورت عدم پرداخت، تامین می‌گردد.</متن>
    </ماده>
    <ماده شماره="1111">
      <متن>زن می‌تواند در صورت استنکاف شوهر از دادن نفقه به محکمه رجوع کند در این صورت محکمه میزان نفقه را معین و شوهر را به دادن آن محکوم خواهد کرد.</متن>
    </ماده>
    <ماده شماره="1112">
      <متن>اگر اجرای حکم مذکور در ماده قبل ممکن نباشد مطابق ماده 1129 رفتار خواهد شد.</متن>
    </ماده>
    <ماده شماره="1113">
      <متن>در عقد انقطاع زن حق نفقه ندارد، مگر این که شرط شده یا آن که عقد مبنی بر آن جاری شده باشد.</متن>
    </ماده>
    <ماده شماره="1114">
      <متن>زن باید در منزلی که شوهر تعیین میکند سکنی نماید مگر آن که اختیار تعیین منزل به زن داده شده باشد.</متن>
    </ماده>
    <ماده شماره="1115">
      <متن>اگر بودن زن با شوهر در یک منزل متضمن خوف ضرر بدنی و یا مالی یا شرافتی برای زن باشد زن میتواند مسکن علیحده اختیار کند‌ و در صورت ثبوت مظنه ضرر مزبور، محکمه حکم بازگشت به منزل شوهر نخواهد داد و مادام که زن در بازگشتن به منزل مزبور معذور است نفقه بر‌ عهده شوهر خواهد بود.</متن>
    </ماده>
    <ماده شماره="1116">
      <متن>در مورد ماده فوق مادام که محاکمه بین زوجین خاتمه نیافته محل سکنای زن به تراضی طرفین معین می‌شود و در صورت عدم تراضی، محکمه با جلب نظر اقربای نزدیک طرفین، منزل زن را معین خواهد نمود و در صورتی که اقربایی نباشد خود محکمه محل مورد اطمینان را‌ معین خواهد کرد.</متن>
    </ماده>
    <ماده شماره="1117">
      <متن>شوهر می‌تواند زن خود را از حرفه یا صنعتی که منافی مصالح خانوادگی یا حیثیات خود یا زن باشد منع کند.</متن>
    </ماده>
    <ماده شماره="1118">
      <متن>زن مستقلاً می‌تواند در دارایی خود هر تصرفی را که می‌خواهد بکند.</متن>
    </ماده>
    <ماده شماره="1119">
      <متن>طرفین عقد ازدواج می‌توانند هر شرطی که مخالف با مقتضای عقد مزبور نباشد در ضمن عقد ازدواج یا عقد لازم دیگر بنمایند مثل اینکه شرط شود هر گاه شوهر زن دیگر بگیرد یا در مدت معینی غایب شود یا ترک انفاق نماید یا بر علیه حیات زن سوءقصد کند یا سوءرفتاری نماید که‌ زندگانی آن‌ها با یکدیگر غیر قابل تحمل شود زن وکیل و وکیل در توکیل باشد که پس از اثبات تحقق شرط در محکمه و صدور حکم نهایی خود را مطلقه‌ سازد.</متن>
    </ماده>
  </فصل>
    <باب شماره="دوم" عنوان="در انحلال عقد نکاح">
    <ماده شماره="1120">
      <متن>عقد نکاح به فسخ یا به طلاق یا به بذل مدت در عقد انقطاع منحل می‌شود.</متن>
    </ماده>
  </باب>
    <فصل شماره="اول" عنوان="در مورد امکان فسخ نکاح">
    <ماده شماره="1121">
      <متن>جنون هر یک از زوجین به شرط استقرار، اعم از این که مستمر یا ادواری باشد برای طرف مقابل موجب حق فسخ است.</متن>
    </ماده>
    <ماده شماره="1122">
      <متن>عیوب ذیل در مرد موجب حق فسخ برای زن خواهد بود:</متن>
      <متن>1) خصاء.</متن>
      <متن>2) عنن به شرط اینکه ولو یک‌بار عمل زناشویی را انجام نداده باشد.</متن>
      <متن>3) مقطوع بودن آلت تناسلی به اندازه‌ای که قادر به عمل زناشویی نباشد.</متن>
    </ماده>
    <ماده شماره="1123">
      <متن>عیوب ذیل در زن موجب حق فسخ برای مرد خواهد بود:</متن>
      <متن>1) قرن</متن>
      <متن>2) جذام</متن>
      <متن>3) برص</متن>
      <متن>4) افضاء</متن>
      <متن>5) زمین گیری</متن>
      <متن>6) نابینائی از هر دو چشم</متن>
    </ماده>
    <ماده شماره="1124">
      <متن>عیوب زن در صورتی موجب حق فسخ برای مرد است که عیب مزبور در حال عقد وجود داشته است.</متن>
    </ماده>
    <ماده شماره="1125">
      <متن>جنون و عنن در مرد هرگاه بعد از عقد هم حادث شود موجب حق فسخ برای زن خواهد بود.</متن>
    </ماده>
    <ماده شماره="1126">
      <متن>هر یک از زوجین که قبل از عقد، عالم به امراض مذکوره در طرف دیگر بوده، بعد از عقد حق فسخ نخواهد داشت.</متن>
    </ماده>
    <ماده شماره="1127">
      <متن>هرگاه شوهر بعد از عقد مبتلا به یکی از امراض مقاربتی گردد زن حق خواهد داشت که از نزدیکی با او امتناع نماید و امتناع به علت ‌مزبور مانع حق نفقه نخواهد بود.</متن>
    </ماده>
    <ماده شماره="1128">
      <متن>هر گاه در یکی از طرفین صفت خاصی شرط شده و بعد از عقد معلوم شود که طرف مذکور فاقد وصف مقصود بوده برای طرف مقابل ‌حق فسخ خواهد بود، خواه وصف مذکور در عقد تصریح شده یا عقد متبایناً بر آن واقع شده باشد.</متن>
    </ماده>
    <ماده شماره="1129">
      <متن>در صورت استنکاف شوهر از دادن نفقه و عدم امکان اجرای حکم محکمه و الزام او به دادن نفقه، زن می‌تواند برای طلاق به حاکم ‌رجوع کند و حاکم شوهر او را اجبار به طلاق می‌نماید. ‌همچنین است در صورت عجز شوهر از دادن نفقه.</متن>
    </ماده>
    <ماده شماره="1130">
      <متن>(اصلاحی 1370/8/14)- در صورتی که دوام زوجیت موجب عسر و حرج زوجه باشد، وی می‌تواند به حاکم شرع مراجعه و تقاضای طلاق کند. چنانچه عسر و حرج مذکور در محکمه ثابت شود، دادگاه می‌تواند زوج را اجبار به طلاق نماید و در صورتی که اجبار میسر نباشد زوجه به اذن حاکم شرع طلاق داده می‌شود.</متن>
      <متن>تبصره (الحاقی 1381/4/29 مصوب مجمع تشخیص مصلحت نظام)- عسر و حرج موضوع این ماده عبارت است از به وجود آمدن وضعیتی که ادامه‌ی زندگی را برای زوجه با مشقت همراه ساخته و تحمل آن مشکل باشد و موارد ذیل در صورت احراز توسط دادگاه صالح از مصادیق عسر و حرج محسوب می‌گردد:</متن>
      <متن>1- ترک زندگی خانوادگی توسط زوج حداقل به مدت شش ماه متوالی و یا نه ماه متناوب در مدت یک سال بدون عذر موجه.</متن>
      <متن>2- اعتیاد زوج به یکی از انواع مواد مخدر و یا ابتلا وی به مشروبات الکلی که به اساس زندگی خانوادگی خلل وارد آورد و امتناع یا عدم امکان الزام وی به ترک آن در مدتی که به تشخیص پزشک برای ترک اعتیاد لازم بوده است.</متن>
      <متن>3- محکومیت قطعی زوج به حبس پنج سال یا بیشتر.</متن>
      <متن>4- ضرب و شتم یا هرگونه سوءرفتار مستمر زوج که عرفاً با توجه به وضعیت زوجه قابل تحمل نباشد.</متن>
      <متن>5- ابتلای زوج به بیماری‌های صعب‌العلاج روانی یا ساری یا هر عارضه‌ی صعب‌العلاج دیگری که زندگی مشترک را مختل نماید.</متن>
      <متن>موارد مندرج در این ماده مانع از آن نیست که دادگاه در سایر مواردی که عسر و حرج زن در دادگاه احراز شود، حکم طلاق صادر نماید.</متن>
    </ماده>
    <ماده شماره="1131">
      <متن>خیار فسخ فوری است و اگر طرفی که حق فسخ دارد بعد از اطلاع به علت فسخ، نکاح را فسخ نکند خیار او ساقط می‌شود، به شرط این‌ که علم به حق فسخ و فوریت آن داشته باشد. تشخیص مدتی که برای امکان استفاده از خیار لازم بوده به نظر عرف و عادت است.</متن>
    </ماده>
    <ماده شماره="1132">
      <متن>در فسخ نکاح رعایت ترتیباتی که برای طلاق مقرر است شرط نیست.</متن>
    </ماده>
  </فصل>
    <فصل شماره="دوم" عنوان="در طلاق">
  </فصل>
    <مبحث شماره="اول" عنوان="در کلیات طلاق">
    <ماده شماره="1133">
      <متن>(اصلاحی 1381/8/19)- مرد می‌تواند با رعایت شرایط مقرر در این قانون با مراجعه به دادگاه تقاضای طلاق همسرش را بنماید.</متن>
      <متن>تبصره (الحاقی 1381/8/19)- زن نیز می‌تواند با وجود شرایط مقرر در مواد (1119)، (1129) و (1130) این قانون، از دادگاه تقاضای طلاق نماید.</متن>
    </ماده>
    <ماده شماره="1134">
      <متن>طلاق باید به صیغه طلاق و در حضور لااقل دو نفر مرد عادل که طلاق را بشنوند واقع گردد.</متن>
    </ماده>
    <ماده شماره="1135">
      <متن>طلاق باید منجز باشد و طلاق معلق به شرط باطل است.</متن>
    </ماده>
    <ماده شماره="1136">
      <متن>طلاق‌ دهنده باید بالغ و عاقل و قاصد و مختار باشد.</متن>
    </ماده>
    <ماده شماره="1137">
      <متن>ولیّ مجنون دائمی می‌تواند در صورت مصلحت مولی‌‌علیه، زن او را طلاق دهد.</متن>
    </ماده>
    <ماده شماره="1138">
      <متن>ممکن است صیغه طلاق را به توسط وکیل اجراء نمود.</متن>
    </ماده>
    <ماده شماره="1139">
      <متن>طلاق مخصوص عقد دائم است و زن منقطعه به انقضای مدت یا بذل آن از طریق شوهر از زوجیت خارج می‌شود.</متن>
    </ماده>
    <ماده شماره="1140">
      <متن>طلاق زن در مدت عادت زنانگی یا در حال نفاس صحیح نیست مگر این که زن حامل باشد یا طلاق قبل از نزدیکی با زن واقع شود یا شوهر غایب باشد به طوری که اطلاع از عادت زنانگی بودن زن نتواند حاصل کند.</متن>
    </ماده>
    <ماده شماره="1141">
      <متن>طلاق در طهر مواقعه صحیح نیست مگر اینکه زن یائسه یا حامل باشد.</متن>
    </ماده>
    <ماده شماره="1142">
      <متن>طلاق زنی که با وجود اقتضای سن عادت زنانگی نمی‌شود وقتی صحیح است که از تاریخ آخرین نزدیکی با زن سه ماه گذشته باشد.</متن>
    </ماده>
  </مبحث>
    <مبحث شماره="دوم" عنوان="در اقسام طلاق">
    <ماده شماره="1143">
      <متن>طلاق بر دو قسم است. بائن و رجعی.</متن>
    </ماده>
    <ماده شماره="1144">
      <متن>در طلاق بائن برای شوهر حق رجوع نیست.</متن>
    </ماده>
    <ماده شماره="1145">
      <متن>در موارد ذیل طلاق بائن است:</متن>
      <متن>1) طلاقی که قبل از نزدیکی واقع شود.</متن>
      <متن>2) طلاق یائسه.</متن>
      <متن>3) طلاق خلع و مبارات مادام که زن رجوع به عوض نکرده باشد.</متن>
      <متن>4) سومین طلاق که بعد از سه وصلت متوالی به عمل آید اعم از این که وصلت در نتیجه رجوع باشد یا در نتیجه نکاح جدید.</متن>
    </ماده>
    <ماده شماره="1146">
      <متن>طلاق خلع آن است که زن به واسطه کراهتی که از شوهر خود دارد در مقابل مالی که به شوهر می‌دهد طلاق می‌گیرد اعم از اینکه مال‌ مزبور عین مهر یا معادل آن و یا بیشتر و یا کمتر از مهر باشد.</متن>
    </ماده>
    <ماده شماره="1147">
      <متن>طلاق مبارات آن است که کراهت از طرفین باشد ولی در این صورت عوض باید زائد بر میزان مهر نباشد.</متن>
    </ماده>
    <ماده شماره="1148">
      <متن>در طلاق رجعی برای شوهر در مدت عده حق رجوع است.</متن>
    </ماده>
    <ماده شماره="1149">
      <متن>رجوع در طلاق به هر لفظ یا فعلی حاصل می‌شود که دلالت بر رجوع کند مشروط بر اینکه مقرون به قصد رجوع باشد.</متن>
    </ماده>
  </مبحث>
    <مبحث شماره="سوم" عنوان="در عده">
    <ماده شماره="1150">
      <متن>عده عبارت است از مدتی که تا انقضای آن زنی که عقد نکاح او منحل شده است نمی‌تواند شوهر دیگر اختیار کند.</متن>
    </ماده>
    <ماده شماره="1151">
      <متن>عده طلاق و عده فسخ نکاح سه طهر است مگر این که زن با اقتضای سن عادت زنانگی نبیند که در این صورت عده او 3 ماه است.</متن>
    </ماده>
    <ماده شماره="1152">
      <متن>عده طلاق و فسخ نکاح و بذل مدت و انقضاء آن در مورد نکاح منقطع در غیر حامل دو طهر است مگر این که زن با اقتضای سن عادت‌ زنانگی نبیند که در این صورت 45 روز است.</متن>
    </ماده>
    <ماده شماره="1153">
      <متن>عده طلاق و فسخ نکاح و بذل مدت و انقضای آن در مورد زن حامله تا وضع حمل است.</متن>
    </ماده>
    <ماده شماره="1154">
      <متن>عده وفات چه در دائم و چه در منقطع در هر حال چهار ماه و ده روز است مگر این که زن حامل باشد که در این صورت عده وفات تا‌ موقع وضع حمل است مشروط بر این که فاصله بین فوت شوهر و وضع حمل از چهار ماه و ده روز بیشتر باشد والا مدت عده همان چهار ماه و ده روز ‌خواهد بود.</متن>
    </ماده>
    <ماده شماره="1155">
      <متن>زنی که بین او و شوهر خود نزدیکی واقع نشده و همچنین زن یائسه نه عده طلاق دارد و نه عده فسخ نکاح ولی عده وفات در هر دو ‌مورد باید رعایت شود.</متن>
    </ماده>
    <ماده شماره="1156">
      <متن>زنی که شوهر او غایب مفقودالاثر بوده و حاکم او را طلاق داده باشد باید از تاریخ طلاق عده وفات نگاه دارد.</متن>
    </ماده>
    <ماده شماره="1157">
      <متن>زنی که به شبهه با کسی نزدیکی کند باید عده طلاق نگه دارد.</متن>
    </ماده>
  </مبحث>
    <کتاب شماره="هشتم" عنوان="در اولاد">
  </کتاب>
    <باب شماره="اول" عنوان="در نسب">
    <ماده شماره="1158">
      <متن>طفل متولد در زمان زوجیت ملحق به شوهر است مشروط بر این که از تاریخ نزدیکی تا زمان تولد کمتر از شش ماه و بیشتر از ده ماه‌ نگذشته باشد.</متن>
    </ماده>
    <ماده شماره="1159">
      <متن>هر طفلی که بعد از انحلال نکاح متولد شود ملحق به شوهر است، مشروط بر این که مادر هنوز شوهر نکرده و از تاریخ انحلال نکاح تا‌ روز ولادت طفل بیش از ده ماه نگذشته باشد، مگر آن که ثابت شود که از تاریخ نزدیکی تا زمان ولادت کمتر از 6 ماه و یا بیش از ده ماه گذشته باشد.</متن>
    </ماده>
    <ماده شماره="1160">
      <متن>در صورتی که عقد نکاح پس از نزدیکی منحل شود و زن مجددا شوهر کند و طفلی از او متولد گردد طفل به شوهری ملحق ‌‌‌می‌شود که مطابق مواد قبل، الحاق او به آن شوهر ممکن است. در صورتی که مطابق مواد قبل الحاق طفل به هر دو شوهر ممکن باشد طفل ملحق به شوهر دوم است مگر آن که امارات قطعیه بر خلاف آن دلالت کند.</متن>
    </ماده>
    <ماده شماره="1161">
      <متن>در مورد مواد قبل هرگاه شوهر صریحا یا ضمنا اقرار به ابوت خود نموده باشد دعوی نفی ولد از او مسموع نخواهد بود.</متن>
    </ماده>
    <ماده شماره="1162">
      <متن>در مورد مواد قبل، دعوی نفی ولد باید در مدتی که عادتا‌ً پس از تاریخ اطلاع یافتن شوهر از تولد طفل برای امکان اقامه دعوی کافی ‌می‌باشد اقامه گردد و در هر حال دعوی مزبور پس از انقضاء دو ماه از تاریخ اطلاع یافتن شوهر از تولد طفل مسموع نخواهد بود.</متن>
    </ماده>
    <ماده شماره="1163">
      <متن>در موردی که شوهر مطلع از تاریخ حقیقی تولد طفل نبوده و تاریخ تولد را بر او مشتبه نموده باشند به نوعی که موجب الحاق طفل به او باشد و بعدها شوهر از تاریخ حقیقی تولد مطلع شود مدت مرور زمان دعوای نفی، دو ماه از تاریخ کشف خدعه خواهد بود.</متن>
    </ماده>
    <ماده شماره="1164">
      <متن>احکام مواد قبل در مورد طفل متولد از نزدیکی به شبهه نیز جاری است اگرچه مادر طفل مشتبه نباشد.</متن>
    </ماده>
    <ماده شماره="1165">
      <متن>طفل متولد از نزدیکی به شبهه فقط ملحق به طرفی می‌شود که در اشتباه بوده و در صورتی که هر دو در اشتباه بوده‌اند ملحق به هر دو‌ خواهد بود.</متن>
    </ماده>
    <ماده شماره="1166">
      <متن>هر گاه به واسطه وجود مانعی، نکاح بین ابوین طفل باطل باشد، نسبت طفل به هر یک از ابوین که جاهل بر وجود مانع بوده مشروع و‌ نسبت به دیگری نامشروع خواهد بود. در صورت جهل هر دو، نسب طفل نسبت به هر دو مشروع است.</متن>
    </ماده>
    <ماده شماره="1167">
      <متن>طفل متولد از زنا ملحق به زانی نمیشود.</متن>
    </ماده>
  </باب>
    <باب شماره="دوم" عنوان="در نگاهداری و تربیت اطفال">
    <ماده شماره="1168">
      <متن>نگاهداری اطفال هم حق و هم تکلیف ابوین است.</متن>
    </ماده>
    <ماده شماره="1169">
      <متن>برای حضانت و نگهداری طفلی که ابوین او جدا از یکدیگر زندگی می‌کنند، مادر تا سن هفت سالگی اولویت دارد و پس از آن با پدر است.</متن>
      <متن>تبصره - بعد از هفت سالگی در صورت حدوث اختلاف، حضانت طفل با رعایت مصلحت کودک به تشخیص دادگاه می‌باشد.</متن>
    </ماده>
    <ماده شماره="1170">
      <متن>اگر مادر در مدتی که حضانت طفل با او است مبتلا به جنون شود یا به دیگری شوهر کند حق حضانت با پدر خواهد بود.</متن>
    </ماده>
    <ماده شماره="1171">
      <متن>در صورت فوت یکی از ابوین، حضانت طفل با آن که زنده است خواهد بود، هر چند متوفی پدر طفل بوده و برای او قیم معین کرده‌ باشد.</متن>
    </ماده>
    <ماده شماره="1172">
      <متن>هیچ یک از ابوین حق ندارند در مدتی که حضانت طفل به عهده آن‌ها است از نگاهداری او امتناع کنند. در صورت امتناع یکی از ابوین‌، حاکم باید به تقاضای دیگری یا به تقاضای قیم یا یکی از اقربا و یا به تقاضای مدعی‌العموم، نگاهداری طفل را به هر یک از ابوین که حضانت به عهده او‌ است الزام کند و در صورتی که الزام ممکن یا موثر نباشد حضانت را به خرج پدر و هرگاه پدر فوت شده باشد به خرج مادر تامین کند.</متن>
    </ماده>
    <ماده شماره="1173">
      <متن>هرگاه در اثر عدم مواظبت یا انحطاط اخلاقی پدر یا مادری که طفل تحت حضانت اوست، صحت جسمانی و یا تربیت اخلاقی طفل در معرض خطر باشد، محکمه می‌تواند به تقاضای اقربای طفل یا به تقاضای قیم او یا به تقاضای رئیس حوزه قضایی، هر تصمیمی را که برای حضانت طفل مقتضی بداند، اتخاذ کند.</متن>
      <متن>موارد ذیل از مصادیق عدم مواظبت و یا انحطاط اخلاقی هر یک از والدین است:</متن>
      <متن>1) اعتیاد زیان آور به الکل، مواد مخدر و قمار.</متن>
      <متن>2) اشتهار به فساد اخلاق و فحشاء.</متن>
      <متن>3) ابتلا به بیماری‌های روانی با تشخیص پزشکی قانونی.</متن>
      <متن>4) سوء استفاده از طفل یا اجبار او به ورود در مشاغل ضد اخلاقی مانند فساد و فحشاء، تکدی‌گری و قاچاق.</متن>
      <متن>5) تکرار ضرب و جرح خارج از حد متعارف.</متن>
    </ماده>
    <ماده شماره="1174">
      <متن>در صورتی که به علت طلاق یا به هر جهت دیگر ابوین طفل در یک منزل سکونت نداشته باشند هر یک از ابوین که طفل تحت‌ حضانت او نمی‌باشد حق ملاقات طفل خود را دارد. تعیین زمان و مکان ملاقات و سایر جزئیات مربوطه به آن در صورت اختلاف بین ابوین با محکمه ‌‌است.</متن>
    </ماده>
    <ماده شماره="1175">
      <متن>طفل را نمی‌توان از ابوین و یا از پدر و یا از مادری که حضانت با او است گرفت، مگر در صورت وجود علت قانونی.</متن>
    </ماده>
    <ماده شماره="1176">
      <متن>مادر مجبور نیست که به طفل خود شیر بدهد مگر در صورتی که تغذیه طفل به غیر شیر مادر ممکن نباشد.</متن>
    </ماده>
    <ماده شماره="1177">
      <متن>طفل باید مطیع ابوین خود بوده و در هر سنی که باشد باید به آن‌ها احترام کند.</متن>
    </ماده>
    <ماده شماره="1178">
      <متن>ابوین مکلف هستند که در حدود توانایی خود به تربیت اطفال خویش بر حسب مقتضی اقدام کنند و نباید آن‌ها را مهمل بگذارند.</متن>
    </ماده>
    <ماده شماره="1179">
      <متن>ابوین حق تنبیه طفل خود را دارند ولی به استناد این حق نمی‌توانند طفل خود را خارج از حدود تأدیب، تنبیه نمایند.</متن>
    </ماده>
  </باب>
    <باب شماره="سوم" عنوان="در ولایت قهری پدر و جد پدری">
    <ماده شماره="1180">
      <متن>طفل صغیر تحت ولایت قهری پدر و جد پدری خود می‌باشد و همچنین است طفل غیر رشید یا مجنون در صورتی که عدم رشد یا‌ جنون او متصل به صغر باشد.</متن>
    </ماده>
    <ماده شماره="1181">
      <متن>هر یک از پدر و جد پدری نسبت به اولاد خود ولایت دارند.</متن>
    </ماده>
    <ماده شماره="1182">
      <متن>هرگاه طفل هم پدر و هم جد پدری داشته باشد و یکی از آن‌ها محجور یا به علتی ممنوع از تصرف در اموال مولی‌‌علیه گردد ولایت‌ قانونی او ساقط می‌شود.</متن>
    </ماده>
    <ماده شماره="1183">
      <متن>در کلیه امور مربوطه به اموال و حقوقی مالی مولی‌علیه، ولی، نماینده قانونی او می‌باشد.</متن>
    </ماده>
    <ماده شماره="1184">
      <متن>هرگاه ولی قهری طفل رعایت غبطه صغیر را ننماید و مرتکب اقداماتی شود که موجب ضرر مولی‌علیه گردد به تقاضای یکی از اقارب وی و یا به درخواست رئیس حوزه قضایی، پس از اثبات، دادگاه ولی مذکور را عزل و از تصرف در اموال صغیر منع و برای اداره امور مالی طفل فرد صالحی را به عنوان قیم تعیین می‌نماید.</متن>
      <متن>همچنین اگر ولی قهری به واسطه کبر سن و یا بیماری و امثال آن قادر به اداره اموال مولی‌علیه نباشد و شخصی را هم برای این امر تعیین ننماید طبق مقررات این ماده فردی به عنوان امین به ولی قهری منضم می‌گردد.</متن>
    </ماده>
    <ماده شماره="1185">
      <متن>هر گاه ولی قهری طفل محجور شود مدعی‌العموم مکلف است مطابق مقررات راجعه به تعیین قیم، قیمی برای طفل معین کند.</متن>
    </ماده>
    <ماده شماره="1186">
      <متن>در مواردی که برای عدم امانت ولی قهری نسبت به دارایی طفل، امارات قویه موجود باشد مدعی‌العموم مکلف است از محکمه ‌‌‌ابتدایی، رسیدگی به عملیات او را بخواهد، محکمه در این مورد رسیدگی کرده، در صورتی که عدم امانت او معلوم شد مطابق ماده 1184 رفتار می‌نماید.</متن>
    </ماده>
    <ماده شماره="1187">
      <متن>هر گاه ولی قهری منحصر به واسطه غیبت یا حبس یا به هر علتی نتواند به امور مولی‌علیه رسیدگی کند و کسی را هم از طرف خود معین ‌نکرده باشد، حاکم یک نفر امین به پیشنهاد مدعی‌العموم برای تصدی و اداره اموال مولی‌علیه و سایر امور راجعه به او موقتاً معین خواهد کرد.</متن>
    </ماده>
    <ماده شماره="1188">
      <متن>هر یک از پدر و جد پدری بعد از وفات دیگری می‌تواند برای اولاد خود که تحت ولایت او می‌باشند وصی معین کند تا بعد از فوت‌ خود در نگاهداری و تربیت آن‌ها مواظبت کرده و اموال آن‌ها را اداره نماید</متن>
    </ماده>
    <ماده شماره="1189">
      <متن>هیچ یک از پدر و جد پدری نمی‌تواند با حیات دیگری برای مولی‌علیه خود وصی معین کند.</متن>
    </ماده>
    <ماده شماره="1190">
      <متن>ممکن است پدر یا جد پدری به کسی که به سمت وصایت معین کرده اختیار تعیین وصی بعد فوت خود را برای مولی علیه بدهد.</متن>
    </ماده>
    <ماده شماره="1191">
      <متن>اگر وصی منصوب از طرف ولی قهری به نگهداری یا تربیت مولی‌علیه یا اداره امور او اقدام نکند یا امتناع از انجام وظایف خود بنماید‌ منعزل می‌شود.</متن>
    </ماده>
    <ماده شماره="1192">
      <متن>ولی مسلم نمی‌تواند برای امور مولی‌علیه خود وصی غیرمسلم معین کند.</متن>
    </ماده>
    <ماده شماره="1193">
      <متن>همین که طفل کبیر و رشید شد از تحت ولایت خارج می‌شود و اگر بعدا سفیه یا مجنون شود قیمی برای او معین می‌شود.</متن>
    </ماده>
    <ماده شماره="1194">
      <متن>پدر و جد پدری و وصی منصوب از طرف یکی از آنان، ولی خاص طفل نامیده می‌شود.</متن>
    </ماده>
  </باب>
    <کتاب شماره="نهم" عنوان="در خانواده">
  </کتاب>
    <فصل شماره="اول" عنوان="در الزام به انفاق">
    <ماده شماره="1195">
      <متن>احکام نفقه زوجه همان است که به موجب فصل هشتم از باب اول از کتاب هفتم مقرر شده و بر طبق همین فصل مقرر می‌شود.</متن>
    </ماده>
    <ماده شماره="1196">
      <متن>در روابط بین اقارب فقط اقارب نسبی و در خط عمودی، اعم از صعودی و یا نزولی، ملزم به انفاق یکدیگرند.</متن>
    </ماده>
    <ماده شماره="1197">
      <متن>کسی مستحق نفقه است که ندار بوده و نتواند به وسیله اشتغال به شغلی، وسایل معیشت خود را فراهم سازد.</متن>
    </ماده>
    <ماده شماره="1198">
      <متن>کسی ملزم به انفاق است که متمکن از دادن نفقه باشد، یعنی بتواند نفقه بدهد بدون اینکه از این حیث در وضع معیشت خود دچار ‌مضیقه گردد. برای تشخیص تمکن باید کلیه تعهدات و وضع زندگانی شخصی او در جامعه در نظر گرفته شود.</متن>
    </ماده>
    <ماده شماره="1199">
      <متن>نفقه اولاد بر عهده پدر است [و] پس از فوت پدر یا عدم قدرت او به انفاق به عهده اجداد پدری است با رعایت الاقرب‌ فالاقرب. در صورت ‌نبودن پدر و اجداد پدری و یا عدم قدرت آن‌ها نفقه بر عهده مادر است. هر گاه مادر هم زنده و یا قادر به انفاق نباشد با رعایت الاقرب فالاقرب به عهده اجداد و جدات مادری و جدات پدری واجب‌النفقه است و اگر چند نفر از ‌اجداد و جدات مزبور از حیث درجه اقربیت مساوی باشند نفقه را باید به حصه متساوی تادیه کنند.</متن>
    </ماده>
    <ماده شماره="1200">
      <متن>نفقه ابوین با رعایت الاقرب‌ فالاقرب به عهده اولاد و اولاد اولاد است.</متن>
    </ماده>
    <ماده شماره="1201">
      <متن>هر گاه یک نفر هم در خط عمودی صعودی و هم در خط عمودی نزولی اقارب داشته باشد که از حیث الزام به انفاق در درجه مساوی‌ هستند نفقه او را باید اقارب مزبور به حصه متساوی تادیه کنند بنابراین اگر مستحق نفقه پدر و مادر و اولاد بلافصل داشته باشد نفقه او را باید پدر و ‌اولاد او متساویاً تادیه کنند بدون این که مادر سهمی بدهد و همچنین اگر مستحق نفقه مادر و اولاد بلافصل داشته باشد نفقه او را باید مادر و اولاد ‌‌‌‌متساویاً بدهند.</متن>
    </ماده>
    <ماده شماره="1202">
      <متن>اگر اقارب واجب‌النفقه متعدد باشند و منفق نتواند نفقه همه آن‌ها را بدهد اقارب در خط عمودی نزولی، مقدم بر اقارب در خط عمودی‌ صعودی خواهند بود.</متن>
    </ماده>
    <ماده شماره="1203">
      <متن>در صورت بودن زوجه و یک یا چند نفر واجب‌النفقه دیگر زوجه مقدم بر سایرین خواهد بود.</متن>
    </ماده>
    <ماده شماره="1204">
      <متن>نفقه اقارب عبارت است از مسکن و البسه و غذا و اثاث‌البیت به قدر رفع حاجت با در نظر گرفتن درجه استطاعت منفق.</متن>
    </ماده>
    <ماده شماره="1205">
      <متن>در موارد غیبت یا استنکاف از پرداخت نفقه، چنانچه الزام کسی که پرداخت نفقه بر عهده اوست ممکن نباشد دادگاه می‌تواند با مطالبه افراد واجب‌النفقه به مقدار نفقه از اموال غایب یا مستنکف در اختیار آن‌ها یا متکفل مخارج آنان قرار دهد و در صورتی که اموال غایب یا مستنکف در اختیار نباشد همسر وی یا دیگری با اجازه دادگاه می‌توانند نفقه را به عنوان قرض بپردازند و از شخص غایب یا مستنکف مطالبه نمایند.</متن>
    </ماده>
    <ماده شماره="1206">
      <متن>زوجه در هر حال می‌ تواند برای نفقه زمان گذشته خود اقامه دعوی نماید و طلب او از بابت نفقه مزبور طلب ممتازه بوده و در صورت‌ افلاس یا ورشکستگی شوهر زن مقدم بر غرما خواهد بود، ولی اقارب فقط نسبت به آتیه می‌توانند مطالبه نفقه نمایند.</متن>
    </ماده>
  </فصل>
    <کتاب شماره="دهم" عنوان="در حجر و قیمومت">
  </کتاب>
    <فصل شماره="اول" عنوان="در کلیات حجر و قیمومت">
    <ماده شماره="1207">
      <متن>اشخاص ذیل محجور و از تصرف در اموال و حقوق مالی خود ممنوع هستند:</متن>
      <متن>1) صغار.</متن>
      <متن>2) اشخاص غیر رشید.</متن>
      <متن>3) مجانین.</متن>
    </ماده>
    <ماده شماره="1208">
      <متن>غیر رشید کسی است که تصرفات او در اموال و حقوق مالی خود عقلایی نباشد.</متن>
    </ماده>
    <ماده شماره="1209">
      <متن>به موجب قانون اصلاح موادی از قانون مدنی مصوب 1370/08/14 حذف شده است.</متن>
    </ماده>
    <ماده شماره="1210">
      <متن>هیچ کس را نمی‌توان بعد از رسیدن به سن بلوغ به عنوان جنون یا عدم رشد محجور نمود مگر آن که عدم رشد یا جنون او ثابت شده باشد.</متن>
      <متن>تبصره 1 (الحاقی 1370/8/14) - سن بلوغ در پسر پانزده سال تمام و در دختر نه سال تمام قمری است.</متن>
      <متن>تبصره 2 (الحاقی 1370/8/14) - اموال صغیری را که بالغ شده است در صورتی می‌توان به او داد که رشد او ثابت شده باشد.</متن>
    </ماده>
    <ماده شماره="1211">
      <متن>جنون به هر درجه که باشد موجب حجر است.</متن>
    </ماده>
    <ماده شماره="1212">
      <متن>اعمال و اقوال صغیر تا حدی که مربوط به اموال و حقوق مالی او باشد باطل و بلااثر است. مع‌ذلک صغیر ممیز میتواند تملک ‌بلاعوض کند، مثل قبول هبه و صلح بلاعوض و حیازت مباحات.</متن>
    </ماده>
    <ماده شماره="1213">
      <متن>مجنون دائمی مطلقاً و مجنون ادواری در حال جنون نمی‌تواند هیچ تصرفی در اموال و حقوق مالی خود بنماید ولو با اجازه ولی یا قیم خود، لکن اعمال حقوقی که مجنون ادواری در حال افاقه می‌نماید نافذ است مشروط بر اینکه افاقه او مسلم باشد.</متن>
    </ماده>
    <ماده شماره="1214">
      <متن>معاملات و تصرفات غیر رشید در اموال خود نافذ نیست مگر با اجازه ولی یا قیم او اعم از اینکه این اجازه قبلا داده شده باشد یا بعد از ‌انجام عمل. ‌‌‌معذلک تملکات بلاعوض از هر قبیل که باشد بدون اجازه هم نافذ است.</متن>
    </ماده>
    <ماده شماره="1215">
      <متن>هر گاه کسی مالی را به تصرف صغیر غیرممیز و یا مجنون بدهد صغیر یا مجنون مسئول ناقص یا تلف شدن آن مال نخواهد بود.</متن>
    </ماده>
    <ماده شماره="1216">
      <متن>هر گاه صغیر یا مجنون یا غیر رشید باعث ضرر غیر شود ضامن است.</متن>
    </ماده>
    <ماده شماره="1217">
      <متن>اداره اموال صغار و مجانین و اشخاص غیر رشید به عهده ولی یا قیم آنان است به طوری که در باب سوم از کتاب هشتم و مواد بعد‌ مقرر است.</متن>
    </ماده>
  </فصل>
    <فصل شماره="دوم" عنوان="در موارد نصب قیم و ترتیب آن">
    <ماده شماره="1218">
      <متن>برای اشخاص ذیل نصب قیم می‌ شود:</متن>
      <متن>1- برای صغاری که ولی خاص ندارند.</متن>
      <متن>2- برای مجانین و اشخاص غیر رشید که جنون یا عدم رشد آن‌ها متصل به زمان صغر آن‌ها بوده و ولی خاص نداشته باشند.</متن>
      <متن>3- برای مجانین و اشخاص غیر رشید که جنون یا عدم رشد آن‌ها متصل به زمان صغر آن‌ها نباشد.</متن>
    </ماده>
    <ماده شماره="1219">
      <متن>هر یک از ابوین مکلف است در مواردی که به موجب ماده قبل باید برای اولاد آن‌ها قیم معین شود مراتب را به دادستان حوزه اقامت خود و یا نماینده او اطلاع داده از او تقاضا نماید که اقدام لازم را برای نصب قیم به عمل آورد.</متن>
    </ماده>
    <ماده شماره="1220">
      <متن>در صورت نبودن هیچ یک از ابوین یا عدم اطلاع آن‌ها، انجام تکلیف مقرر در ماده قبل به عهده اقربایی است که با شخص محتاج به قیم‌ در یک جا زندگی می‌نمایند.</متن>
    </ماده>
    <ماده شماره="1221">
      <متن>اگر کسی که به موجب ماده 1218 باید برای او نصب قیم شود زن یا شوهر داشته باشد زوج یا زوجه نیز مکلف به انجام تکلیف مقرر‌ در ماده 1219 خواهند بود.</متن>
    </ماده>
    <ماده شماره="1222">
      <متن>در هر موردی که دادستان به نحوی از انحا به وجود شخصی که مطابق ماده 1218 باید برای او نصب قیم شود مسبوق گردید، باید به دادگاه مدنی خاص رجوع و اشخاصی را که برای قیمومیت مناسب میداند به آن دادگاه معرفی کند.</متن>
      <متن>دادگاه مدنی خاص از میان اشخاص مزبور یک یا چند نفر را به سمت قیم معین و حکم نصب او را صادر می‌کند و نیز دادگاه مذکور می‌تواند علاوه بر قیم یک یا چند نفر را به عنوان ناظر معین نماید در این صورت دادگاه باید حدود اختیارات ناظر را تعیین کند.</متن>
      <متن>اگر دادگاه مدنی خاص اشخاصی را که معرفی شده‌اند معتمد ندید، اشخاص دیگری را از دادسرا خواهد خواست.</متن>
    </ماده>
    <ماده شماره="1223">
      <متن>در مورد مجانین دادستان باید قبلاً رجوع به خبره کرده نظریات خبره را به دادگاه مدنی خاص ارسال دارد. در صورت اثبات جنون دادستان به دادگاه رجوع می‌کند تا نصب قیم شود. در مورد اشخاص غیر رشید نیز دادستان مکلف است که قبلا به وسیله مطلعین اطلاعات کافیه در باب سفاهت او به دست آورده و در صورتی که سفاهت را مسلم دید، در دادگاه مدنی خاص اقامه دعوی نماید و پس از صدور حکم عدم رشد برای نصب قیم به دادگاه رجوع نماید.</متن>
    </ماده>
    <ماده شماره="1224">
      <متن>حفظ و نظارت در اموال صغار و مجانین و اشخاص غیر رشید مادام که برای آن‌ها قیم معین نشده به عهده مدعی‌العموم خواهد بود.</متن>
      <متن>طرز‌ حفظ و نظارت مدعی‌العموم به موجب نظامنامه وزارت عدلیه معین خواهد شد.</متن>
    </ماده>
    <ماده شماره="1225">
      <متن>همین که حکم جنون یا عدم رشد یک نفر صادر و به توسط محکمه شرع برای او قیم معین گردید مدعی‌العموم می‌تواند حجر او را ‌اعلان نماید. انتشار حجر هر کسی که نظر به وضعیت دارایی او ممکن است طرف معاملات بالنسبه عمده واقع گردد الزامی است.</متن>
    </ماده>
    <ماده شماره="1226">
      <متن>اسامی اشخاصی که بعد از کبر و رشد به علت جنون یا سفه محجور می‌گردند باید در دفتر مخصوص ثبت شود. مراجعه به دفتر مزبور‌ برای عموم آزاد است.</متن>
    </ماده>
    <ماده شماره="1227">
      <متن>فقط کسی را محاکم و ادارات و دفاتر اسناد رسمی به قیمومیت خواهند شناخت که نصب او مطابق قانون توسط دادگاه به عمل آمده باشد.</متن>
    </ماده>
    <ماده شماره="1228">
      <متن>در خارج ایران کنسول و یا جانشین وی می‌تواند نسبت به ایرانیانی که باید مطابق ماده 1218 برای آن‌ها قیم نصب شود و در حوزه ماموریت او ساکن یا مقیمند موقتاً نصب قیم کند و باید تا 10 روز پس از نصب قیم مدارک عمل خود را به وسیله وزارت امور خارجه به وزارت دادگستری بفرستد. نصب قیم مزبور وقتی قطعی می‌گردد که دادگاه مدنی خاص تهران تصمیم کنسول یا جانشین او را تنفیذ کند.</متن>
    </ماده>
    <ماده شماره="1229">
      <متن>وظایف و اختیاراتی که به موجب قوانین و نظامات مربوطه در مورد دخالت مدعیان عمومی در امور صغار و مجانین و اشخاص غیر‌ رشید مقرر است در خارج ایران به عهده مامورین قنسولی خواهد بود.</متن>
    </ماده>
    <ماده شماره="1230">
      <متن>اگر در عهود و قراردادهای منعقده بین دولت ایران و دولتی که مأمور قنسولی ماموریت خود را در مملکت آن دولت اجرا می‌کنند ‌ترتیبی بر خلاف مقررات دو ماده فوق اتخاذ شده باشد مأمورین مذکور مفاد آن دو ماده را تا حدی که با مقررات عهدنامه یا قرارداد مخالف نباشد اجرا ‌خواهند کرد.</متن>
    </ماده>
    <ماده شماره="1231">
      <متن>اشخاص ذیل نباید به سمت قیمومت معین شوند:</متن>
      <متن>1- کسانی که خود تحت ولایت یا قیمومت هستند.</متن>
      <متن>2- کسانی که به علت ارتکاب جنایت یا یکی از جنحه‌های ذیل به موجب حکم قطعی محکوم شده باشند: ‌سرقت، خیانت در امانت، کلاهبرداری، اختلاس، هتک ناموس یا منافیات عفت، جنحه نسبت به اطفال، ورشکستگی به تقصیر.</متن>
      <متن>3- کسانی که حکم ورشکستگی آن‌ها صادر و هنوز عمل ورشکستگی آن‌ها تصفیه نشده است.</متن>
      <متن>4- کسانی که معروف به فساد اخلاق باشند.</متن>
      <متن>5- کسی که خود یا اقربا طبقه اول او دعوایی بر محجور داشته باشد.</متن>
    </ماده>
    <ماده شماره="1232">
      <متن>با داشتن صلاحیت برای قیمومت، اقربای محجور مقدم بر سایرین خواهند بود.</متن>
    </ماده>
    <ماده شماره="1233">
      <متن>زن نمی‌تواند بدون رضایت شوهر خود سمت قیمومت را قبول کند.</متن>
    </ماده>
    <ماده شماره="1234">
      <متن>در صورتی که محکمه بیش از یک نفر را برای قیمومت معین کند می‌تواند وظایف آنها را تفکیک نماید.</متن>
    </ماده>
  </فصل>
    <فصل شماره="سوم" عنوان="در اختیارات و وظایف و مسئولیت قیم و حدود آن و نظارت مدعی‌العموم در امور صغار و مجانین و اشخاص غیر رشید">
    <ماده شماره="1235">
      <متن>مواظبت شخص مولی‌علیه و نمایندگی قانونی او در کلیه امور مربوطه به اموال و حقوق مالی او با قیم است.</متن>
    </ماده>
    <ماده شماره="1236">
      <متن>قیم مکلف است قبل از مداخله در امور مالی مولی‌علیه، صورت جامعی از کلیه دارایی او تهیه کرده، یک نسخه از آن را به امضای خود برای دادستانی که مولی‌علیه در حوزه آن سکونت دارد بفرستد و دادستان یا نماینده او باید نسبت به میزان دارایی مولی‌علیه تحقیقات لازمه به عمل آورد.</متن>
    </ماده>
    <ماده شماره="1237">
      <متن>مدعی‌العموم یا نماینده او باید بعد از ملاحظه صورت دارایی مولی‌علیه مبلغی را که ممکن است مخارج سالیانه مولی‌علیه بالغ بر آن‌ گردد و مبلغی را که برای اداره کردن دارایی مزبور ممکن است لازم شود معین نماید. قیم نمی‌تواند بیش از مبالغ مزبور خرج کند مگر با تصویب‌ مدعی‌العموم.</متن>
    </ماده>
    <ماده شماره="1238">
      <متن>قیمی که تقصیر در حفظ مال مولی‌علیه بنماید مسئول ضرر و خسارتی است که از نقصان یا تلف آن مال حاصل شده اگر چه نقصان یا‌ تلف مستند به تفریط یا تعدی قیم نباشد.</متن>
    </ماده>
    <ماده شماره="1239">
      <متن>هر گاه معلوم شود که قیم عامداً مالی را که متعلق به مولی‌علیه بوده جزء صورت دارایی او قید نکرده و یا باعث شده است که آن مال ‌در صورت مزبور قید نشود مسئول هر ضرر و خسارتی خواهد بود که از این حیث ممکن است به مولی‌علیه وارد شود به علاوه در صورتی که عمل‌ مزبور از روی سوء‌نیت بوده قیم معزول خواهد شد.</متن>
    </ماده>
    <ماده شماره="1240">
      <متن>قیم نمی‌تواند به سمت قیمومت از طرف مولی‌علیه با خود معامله کند اعم از این که مال مولی‌علیه را به خود منتقل کند یا مال خود را به او انتقال دهد.</متن>
    </ماده>
    <ماده شماره="1241">
      <متن>قیم نمی‌تواند اموال غیرمنقول مولی‌علیه را بفروشد و یا رهن گذارد یا معامله کند که در نتیجه آن، خود، مدیون مولی‌علیه شود مگر با ‌لحاظ غبطه مولی‌علیه و تصویب مدعی‌العموم. در صورت اخیر، شرط حتمی تصویب مدعی‌العموم ملائت قیم میباشد. و نیز نمی‌تواند برای مولی‌علیه‌ بدون ضرورت و احتیاج قرض کند مگر با تصویب مدعی‌العموم.</متن>
    </ماده>
    <ماده شماره="1242">
      <متن>قیم نمی‌تواند دعوی مربوطه به مولی‌علیه را به صلح خاتمه دهد مگر با تصویب مدعی‌العموم.</متن>
    </ماده>
    <ماده شماره="1243">
      <متن>در صورت وجود موجبات موجه دادستان می‌تواند از دادگاه مدنی خاص تقاضا کند که از قیم تضمیناتی راجع به اداره اموال مولی‌علیه بخواهد. تعیین نوع تضمین به نظر دادگاه است. هر گاه قیم برای دادن تضمین حاضر نشد از قیمومت عزل می‌شود.</متن>
    </ماده>
    <ماده شماره="1244">
      <متن>قیم باید لااقل سالی یک مرتبه حساب تصدی خود را به مدعی‌العموم یا نماینده او بدهد و هرگاه در ظرف یک ماه از تاریخ مطالبه ‌مدعی‌العموم حساب ندهد به تقاضای مدعی‌العموم معزول میشود.</متن>
    </ماده>
    <ماده شماره="1245">
      <متن>قیم باید حساب زمان تصدی خود را پس از کبر و رشد یا رفع حجر به مولی‌‌علیه سابق خود بدهد، هر گاه قیمومت او قبل از رفع حجر‌ خاتمه یابد حساب زمان تصدی باید به قیم بعدی داده شود.</متن>
    </ماده>
    <ماده شماره="1246">
      <متن>قیم می‌تواند برای انجام امر قیمومت مطالبه اجرت کند. میزان اجرت مزبور با رعایت کار قیم و مقدار اشتغالی که از امر قیمومت برای‌ او حاصل می‌شود و محلی که قیم در آن‌جا اقامت دارد و میزان عایدی مولی‌علیه تعیین می‌گردد.</متن>
    </ماده>
    <ماده شماره="1247">
      <متن>مدعی‌العموم میتواند اعمال نظارت در امور مولی‌ علیه را کلاً یا بعضاً به اشخاص موثق یا هیأت یا موسسه واگذار نماید. شخص یا‌ هیأت یا موسسه‌ای که برای اعمال نظارت تعیین شده در صورت تقصیر یا خیانت، مسئول ضرر و خسارت وارده به مولی‌علیه خواهند بود.</متن>
    </ماده>
  </فصل>
    <فصل شماره="چهارم" عنوان="در موارد عزل قیم">
    <ماده شماره="1248">
      <متن>در موارد ذیل قیم معزول میشود:</متن>
      <متن>1- اگر معلوم شود که قیم فاقد صفت امانت بوده و یا این صفت از او سلب شود.</متن>
      <متن>2- اگر قیم مرتکب جنایت و یا مرتکب یکی از جنحه‌های ذیل شده و به موجب حکم قطعی محکوم گردد: ‌سرقت، خیانت در امانت، کلاهبرداری، اختلاس، هتک ناموس، منافیات عفت، جنحه نسبت به اطفال، ورشکستگی به تقصیر یا تقلب.</متن>
      <متن>3- اگر قیم به علتی غیر از علل فوق محکوم به حبس شود و بدین جهت نتواند امور مالی مولی‌علیه را اداره کند.</متن>
      <متن>4- اگر ورشکسته اعلان شود.</متن>
      <متن>5- اگر عدم لیاقت یا توانایی قیم در اداره اموال مولی‌علیه معلوم شود.</متن>
      <متن>6- در موارد مواد 1239 و 1243 و 1244 با تقاضای مدعی‌العموم.</متن>
    </ماده>
    <ماده شماره="1249">
      <متن>اگر قیم مجنون یا فاقد رشد گردد منعزل میشود.</متن>
    </ماده>
    <ماده شماره="1250">
      <متن>هر گاه قیم در امور مربوطه به اموال مولی علیه یا جنحه یا جنایت نسبت به شخص او مورد تعقیب مدعی‌ العموم واقع شود محکمه به تقاضای مدعی‌العموم موقتاً قیم دیگری برای اداره اموال مولی‌ علیه معین خواهد کرد.</متن>
    </ماده>
    <ماده شماره="1251">
      <متن>هر گاه زن بی شوهری ولو مادر مولی علیه که به سمت قیمومت معین شده است اختیار شوهر کند باید مراتب را در ظرف یک ماه از تاریخ انعقاد نکاح به دادستان حوزه اقامت خود یا نماینده او اطلاع دهد.</متن>
      <متن>در این صورت دادستان یا نماینده او می‌تواند با رعایت وضعیت جدید آن زن تقاضای تعیین قیم جدید و یا ضم ناظر کند.</متن>
    </ماده>
    <ماده شماره="1252">
      <متن>در مورد ماده قبل اگر قیم ازدواج خود را در مدت مقرر به مدعی‌العموم یا نماینده او اطلاع ندهد مدعی‌العموم می‌تواند تقاضای عزل او ‌را بکند.</متن>
    </ماده>
  </فصل>
    <فصل شماره="پنجم" عنوان="در خروج از تحت قیمومت">
    <ماده شماره="1253">
      <متن>پس از زوال سببی که موجب تعیین قیم شده قیمومت مرتفع می‌شود.</متن>
    </ماده>
    <ماده شماره="1254">
      <متن>خروج از قیمومت را ممکن است خود مولی علیه یا هر شخص ذینفع دیگری تقاضا نماید. تقاضانامه ممکن است مستقیماً یا توسط دادستان حوزه‌ای که مولی‌علیه در آن‌جا سکونت دارد، یا نماینده او به دادگاه مدنی خاص همان حوزه داده شود.</متن>
    </ماده>
    <ماده شماره="1255">
      <متن>در مورد ماده قبل، مدعی‌العموم یا نماینده او مکلف است قبلاً نسبت به رفع علت، تحقیقات لازمه به عمل آورده مطابق نتیجه حاصله از تحقیقات در محکمه اظهار عقیده نماید.</متن>
      <متن>در مورد کسانی که حجر آن‌ها مطابق ماده 1225 اعلان می‌شود رفع حجر نیز باید اعلان گردد.</متن>
    </ماده>
    <ماده شماره="1256">
      <متن>رفع حجر هر محجور باید در دفتر مذکور در ماده 1226 و در مقابل اسم آن محجور قید شود.</متن>
    </ماده>
  </فصل>
    <جلد شماره="سوم" عنوان="در ادله‌ی اثبات دعوی">
    <ماده شماره="1257">
      <متن>هر کس مدعی حقی باشد باید آن را اثبات کند و مدعی‌علیه هر گاه در مقام دفاع مدعی امری شود که محتاج به دلیل باشد، اثبات امر بر‌ عهده او است.</متن>
    </ماده>
    <ماده شماره="1258">
      <متن>دلایل اثبات دعوی از قرار ذیل است:</متن>
      <متن>1- اقرار.</متن>
      <متن>2- اسناد کتبی.</متن>
      <متن>3- شهادت.</متن>
      <متن>4- امارات.</متن>
      <متن>5- قسم.</متن>
    </ماده>
  </جلد>
    <کتاب شماره="اول" عنوان="در اقرار">
  </کتاب>
    <باب شماره="اول" عنوان="در شرایط اقرار">
    <ماده شماره="1259">
      <متن>اقرار عبارت از اخبار به حقی است برای غیر بر ضرر خود.</متن>
    </ماده>
    <ماده شماره="1260">
      <متن>اقرار واقع میشود به هر لفظی که دلالت بر آن نماید.</متن>
    </ماده>
    <ماده شماره="1261">
      <متن>اشاره شخص لال که صریحاً حاکی از اقرار باشد صحیح است.</متن>
    </ماده>
    <ماده شماره="1262">
      <متن>اقرار کننده باید بالغ و عاقل و قاصد و مختار باشد بنابراین اقرار صغیر و مجنون در حال دیوانگی و غیر قاصد و مکره موثر نیست.</متن>
    </ماده>
    <ماده شماره="1263">
      <متن>اقرار سفیه در امور مالی موثر نیست.</متن>
    </ماده>
    <ماده شماره="1264">
      <متن>اقرار مفلس و ورشکسته نسبت به اموال خود بر ضرر دیان نافذ نیست.</متن>
    </ماده>
    <ماده شماره="1265">
      <متن>اقرار مدعی افلاس و ورشکستگی در امور راجعه به اموال خود به ملاحظه حفظ حقوق دیگران منشاء اثر نمی‌شود تا افلاس یا عدم‌ افلاس او معین گردد.</متن>
    </ماده>
    <ماده شماره="1266">
      <متن>در مقرٌله اهلیت شرط نیست، لکن بر حسب قانون باید بتواند دارای آنچه که به نفع او اقرار شده است بشود.</متن>
    </ماده>
    <ماده شماره="1267">
      <متن>اقرار به نفع متوفی درباره ورثه او موثر خواهد بود.</متن>
    </ماده>
    <ماده شماره="1268">
      <متن>اقرار معلق موثر نیست.</متن>
    </ماده>
    <ماده شماره="1269">
      <متن>اقرار به امری که عقلاً یا عادتا‌ً ممکن نباشد و یا بر حسب قانون صحیح نیست اثری ندارد.</متن>
    </ماده>
    <ماده شماره="1270">
      <متن>اقرار برای حمل در صورتی موثر است که زنده متولد شود.</متن>
    </ماده>
    <ماده شماره="1271">
      <متن>مقرٌله اگر به کلی مجهول باشد اقرار اثری ندارد و اگر فی‌الجمله معلوم باشد، مثل اقرار برای یکی از دو نفر معین، صحیح است.</متن>
    </ماده>
    <ماده شماره="1272">
      <متن>در صحت اقرار تصدیق مقرله شرط نیست لیکن اگر مفاد اقرار را تکذیب کند اقرار مزبور در حق او اثری نخواهد داشت.</متن>
    </ماده>
    <ماده شماره="1273">
      <متن>اقرار به نسب در صورتی صحیح است که اولاً تحقق نسب بر حسب عادت و قانون ممکن باشد، ثانیاً کسی که به نسب او اقرار شده‌ تصدیق کند، مگر در مورد صغیری که اقرار بر فرزندی او شده، به شرط آن که منازعی در بین نباشد.</متن>
    </ماده>
    <ماده شماره="1274">
      <متن>اختلاف مقر و مقرله در سبب اقرار مانع صحت اقرار نیست.</متن>
    </ماده>
  </باب>
    <باب شماره="دوم" عنوان="در آثار اقرار">
    <ماده شماره="1275">
      <متن>هر کس اقرار به حقی برای غیر کند ملزم به اقرار خود خواهد بود.</متن>
    </ماده>
    <ماده شماره="1276">
      <متن>اگر کذب اقرار نزد حاکم ثابت شود آن اقرار اثری نخواهد داشت.</متن>
    </ماده>
    <ماده شماره="1277">
      <متن>انکار بعد از اقرار مسموع نیست، لکن اگر مقر ادعا کند که اقرار او فاسد یا مبنی بر اشتباه یا غلط بوده شنیده می‌شود و همچنین است‌ در صورتی که برای اقرار خود عذری ذکر کند که قابل قبول باشد، مثل اینکه بگوید اقرار به گرفتن وجه در مقابل سند یا حواله بوده که وصول نشده، لکن ‌دعاوی مذکوره مادامی که اثبات نشده مضر به اقرار نیست.</متن>
    </ماده>
    <ماده شماره="1278">
      <متن>اقرار هر کس فقط نسبت به خود آن شخص و قائم‌مقام او نافذ است و در حق دیگری نافذ نیست مگر در موردی که قانون آن را ملزم‌ قرار داده باشد.</متن>
    </ماده>
    <ماده شماره="1279">
      <متن>اقرار شفاهی واقع در خارج از محکمه را در صورتی می‌توان به شهادت شهود اثبات کرد که اصل دعوی به شهادت شهود قابل اثبات ‌باشد و یا ادله و قرائنی بر وقوع اقرار موجود باشد.</متن>
    </ماده>
    <ماده شماره="1280">
      <متن>اقرار کتبی در حکم اقرار شفاهی است.</متن>
    </ماده>
    <ماده شماره="1281">
      <متن>قید دین در دفتر تجار به منزله اقرار کتبی است.</متن>
    </ماده>
    <ماده شماره="1282">
      <متن>اگر موضوع اقرار در محکمه مقید به قید یا وصفی باشد مقرله نمی‌تواند آن را تجزیه کرده از قسمتی از آن که به نفع او است بر ضرر مقر ‌استفاده نماید و از جزء دیگر آن صرف‌نظر کند.</متن>
    </ماده>
    <ماده شماره="1283">
      <متن>اگر اقرار دارای دو جز مختلف‌الاثر باشد که ارتباط تامی با یکدیگر داشته باشند، مثل اینکه مدعی‌ علیه اقرار به اخذ وجه از مدعی ‌نموده و مدعی رد شود مطابق ماده 1334 اقدام خواهد شد.</متن>
    </ماده>
  </باب>
    <کتاب شماره="دوم" عنوان="در اسناد">
    <ماده شماره="1284">
      <متن>سند عبارت است از هر نوشته که در مقام دعوی یا دفاع قابل استناد باشد.</متن>
    </ماده>
    <ماده شماره="1285">
      <متن>شهادتنامه سند محسوب نمیشود و فقط اعتبار شهادت را خواهد داشت.</متن>
    </ماده>
    <ماده شماره="1286">
      <متن>سند بر دو نوع است: رسمی و عادی.</متن>
    </ماده>
    <ماده شماره="1287">
      <متن>اسنادی که در اداره ثبت اسناد و املاک و یا دفاتر اسناد رسمی یا در نزد سایر مامورین رسمی در حدود صلاحیت آن‌ها و بر طبق مقررات‌ قانونی تنظیم شده باشند رسمی است.</متن>
    </ماده>
    <ماده شماره="1288">
      <متن>مفاد سند در صورتی معتبر است که مخالف قوانین نباشد.</متن>
    </ماده>
    <ماده شماره="1289">
      <متن>غیر از اسناد مذکوره در ماده 1287 سایر اسناد عادی است.</متن>
    </ماده>
    <ماده شماره="1290">
      <متن>اسناد رسمی درباره طرفین و وراث و قائم‌مقام آنان معتبر است و اعتبار آن‌ها نسبت به اشخاص ثالث در صورتی است که قانون تصریح ‌کرده باشد.</متن>
    </ماده>
    <ماده شماره="1291">
      <متن>اسناد عادی در دو مورد اعتبار اسناد رسمی را داشته درباره طرفین و وراث و قائم‌مقام آنان معتبر است:</متن>
      <متن>1- اگر طرفی که سند بر علیه او اقامه شده است صدور آن را از منتسبٌ‌الیه تصدیق نماید.</متن>
      <متن>2- هر گاه در محکمه ثابت شود که سند مزبور را طرفی که آن را تکذیب یا تردید کرده فی‌الواقع امضا یا مهر کرده است.</متن>
    </ماده>
    <ماده شماره="1292">
      <متن>در مقابل اسناد رسمی یا اسنادی که اعتبار اسناد رسمی را دارد انکار و تردید مسموع نیست و طرف می‌تواند ادعای جعلیت به اسناد‌ مزبور کند یا ثابت نماید که اسناد مزبور به جهتی از جهات قانونی از اعتبار افتاده است.</متن>
    </ماده>
    <ماده شماره="1293">
      <متن>هر گاه سند به وسیله یکی از مامورین رسمی تنظیم اسناد تهیه شده، لکن مأمور، صلاحیت تنظیم آن سند را نداشته و یا رعایت ترتیبات ‌مقرره قانونی را در تنظیم سند نکرده باشد، سند مزبور در صورتی که دارای امضا یا مهر طرف باشد عادی است.</متن>
    </ماده>
    <ماده شماره="1294">
      <متن>عدم رعایت مقررات راجع به حق تمبر که به اسناد تعلق می‌گیرد سند را از رسمیت خارج نمی‌کند.</متن>
    </ماده>
    <ماده شماره="1295">
      <متن>محاکم ایران به اسناد تنظیم شده در کشورهای خارجه همان اعتباری را خواهند داد که آن اسناد مطابق قوانین کشوری که در آنجا تنظیم‌ شده دارا می‌باشد مشروط بر اینکه:</متن>
      <متن>اولا اسناد مزبوره به علتی از علل قانونی از اعتبار نیفتاده باشد.</متن>
      <متن>ثانیاً مفاد آنها مخالف با قوانین مربوطه به نظم عمومی یا اخلاق حسنه ایران نباشد.</متن>
      <متن>ثالثاً کشوری که اسناد در آن‌جا تنظیم شده به موجب قوانین خود یا عهود اسناد تنظیم شده در ایران را نیز معتبر بشناسد.</متن>
      <متن>رابعاً نماینده سیاسی یا قنسولی ایران در کشوری که سند در آنجا تنظیم شده یا نماینده سیاسی و یا قنسولی کشور مزبور در ایران تصدیق کرده‌ باشد که سند موافق قوانین محل تنظیم یافته است.</متن>
    </ماده>
    <ماده شماره="1296">
      <متن>هر گاه موافقت اسناد مزبور در ماده قبل با قوانین محل تنظیم خود به توسط نماینده سیاسی یا قنسولی خارجه در ایران تصدیق شده ‌‌‌باشد،، قبول شدن سند در محاکم ایران متوقف بر این است که وزارت امور خارجه و یا در خارج تهران، حکام ایالات و ولایات، امضای نماینده خارجه را‌ تصدیق کرده باشند.</متن>
    </ماده>
    <ماده شماره="1297">
      <متن>دفاتر تجارتی در موارد دعوای تاجری بر تاجر دیگر در صورتی که دعوی از محاسبات و مطالبات تجارتی حاصل شده باشد دلیل ‌محسوب میشود مشروط بر اینکه دفاتر مزبوره مطابق قانون تجارت تنظیم شده باشند.</متن>
    </ماده>
    <ماده شماره="1298">
      <متن>دفتر تاجر در مقابل غیر تاجر سندیت ندارد [و] فقط ممکن است جزء قرائن و امارات قبول شود، لکن اگر کسی به دفتر تاجر استناد کرد‌ نمی‌تواند تفکیک کرده آنچه را که بر نفع او است قبول و آنچه که بر ضرر او است رد کند، مگر آن که بی‌اعتباری آنچه را که بر ضرر اوست ثابت کند.</متن>
    </ماده>
    <ماده شماره="1299">
      <متن>دفتر تجارتی در موارد مفصله ذیل دلیل محسوب نمی‌شود:</متن>
      <متن>1- در صورتی که مدلل شود اوراق جدیدی به دفتر داخل کرده‌اند یا دفتر تراشیدگی دارد.</متن>
      <متن>2- وقتی که در دفتر بی‌ترتیبی و اغتشاشی کشف شود که بر نفع صاحب دفتر باشد.</متن>
      <متن>3- وقتی که بی‌اعتباری دفتر سابقاً به جهتی از جهات در محکمه مدلل شده باشد.</متن>
    </ماده>
    <ماده شماره="1300">
      <متن>در مواردی که دفتر تجارتی بر نفع صاحب آن دلیل نیست بر ضرر او سندیت دارد.</متن>
    </ماده>
    <ماده شماره="1301">
      <متن>امضایی که در روی نوشته یا سندی باشد بر ضرر امضاکننده دلیل است.</متن>
    </ماده>
    <ماده شماره="1302">
      <متن>هر گاه در ذیل یا حاشیه یا ظهر سندی که در دست ابرازکننده بوده مندرجاتی باشد که حکایت از بی‌اعتباری یا از اعتبار افتادن تمام یا ‌قسمتی از مفاد سند نماید، مندرجات مزبوره معتبر محسوب است اگرچه تاریخ و امضا نداشته و یا به وسیله خط کشیدن و یا نحو دیگر باطل شده‌ باشد.</متن>
    </ماده>
    <ماده شماره="1303">
      <متن>در صورتی که بطلان مندرجات مذکوره در ماده قبل ممضی به امضای طرف بوده و یا طرف بطلان آن را قبول کند و یا آن که بطلان آن در‌ محکمه ثابت شود مندرجات مزبوره بلااثر خواهد بود.</متن>
    </ماده>
    <ماده شماره="1304">
      <متن>هر گاه امضای تعهدی در خود تعهدنامه نشده و در نوشته علیحده شده باشد، آن تعهدنامه بر علیه امضا کننده دلیل است، در صورتی که در نوشته مصرح باشد که به کدام تعهد یا معامله مربوط است.</متن>
    </ماده>
    <ماده شماره="1305">
      <متن>در اسناد رسمی تاریخ تنظیم معتبر است حتی بر علیه اشخاص ثالث ولی در اسناد عادی تاریخ فقط درباره اشخاصی که شرکت در ‌تنظیم آن‌ها داشته و ورثه آنان و کسی که به نفع او وصیت شده معتبر است.</متن>
    </ماده>
  </کتاب>
    <کتاب شماره="سوم" عنوان="در شهادت">
  </کتاب>
    <باب شماره="اول" عنوان="در موارد شهادت">
    <ماده شماره="1306">
      <متن>به موجب قانون اصلاح موادی از قانون مدنی مصوب 1370/8/14 حذف شده است.</متن>
    </ماده>
    <ماده شماره="1307">
      <متن>به موجب قانون اصلاح موادی از قانون مدنی مصوب 1370/8/14 حذف شده است.</متن>
    </ماده>
    <ماده شماره="1308">
      <متن>به موجب قانون اصلاح موادی از قانون مدنی مصوب 1370/8/14 حذف شده است.</متن>
    </ماده>
    <ماده شماره="1309">
      <متن>در مقابل سند رسمی یا سندی که اعتبار آن در محکمه محرز شده، دعوی که مخالف با مفاد یا مندرجات آن باشد به شهادت اثبات نمی‌گردد.</متن>
    </ماده>
    <ماده شماره="1310">
      <متن>به موجب قانون اصلاح موادی از قانون مدنی مصوب 1370/8/14 حذف شده است.</متن>
    </ماده>
    <ماده شماره="1311">
      <متن>به موجب قانون اصلاح موادی از قانون مدنی مصوب 1370/8/14 حذف شده است.</متن>
    </ماده>
    <ماده شماره="1312">
      <متن>احکام مذکور در فوق در موارد ذیل جاری نخواهد بود:</متن>
      <متن>1- در مواردی که اقامه شاهد برای تقویت یا تکمیل دلیل باشد مثل این که دلیلی بر اصل دعوا موجود بوده ولی مقدار یا مبلغ مجهول باشد و‌ شهادت بر تعیین مقدار یا مبلغ اقامه گردد.</متن>
      <متن>2- در مواردی که به واسطه حادثه گرفتن سند ممکن نیست از قبیل حریق و سیل و زلزله و غرق کشتی که کسی مال خود را به دیگری سپرده و تحصیل سند برای صاحب مال در آن موقع ممکن نیست.</متن>
      <متن>3- نسبت به کلیه تعهداتی که عادتاً تحصیل سند معمول نمی‌باشد مثل اموالی که اشخاص در مهمانخانه‌ها و قهوه ‌خانه‌ها و کاروانسراها و‌ نمایشگاه‌ها می‌سپارند و مثل حق‌الزحمه اطباء و قابله همچنین انجام تعهداتی که برای آن عادتا تحصیل سند معمول نیست مثل کارهایی که به مقاطعه و ‌نحو آن تعهد شده اگرچه اصل تعهد به موجب سند باشد.</متن>
      <متن>4- در صورتی که سند به واسطه حوادث غیر منتظره مفقود یا تلف شده باشد.</متن>
      <متن>5- در موارد ضمان قهری و امور دیگری که داخل در عقود و ایقاعات نباشد.</متن>
    </ماده>
    <ماده شماره="1313">
      <متن>در شاهد بلوغ، عقل، عدالت، ایمان و طهارت مولد شرط است.</متن>
      <متن>تبصره 1- عدالت شاهد باید با یکی از طرق شرعی برای دادگاه احراز شود.</متن>
      <متن>تبصره 2- شهادت کسی که نفع شخصی به صورت عین یا منفعت یا حق در دعوی داشته باشد و نیز شهادت کسانی که تکدی را شغل خود قرار دهند پذیرفته نمی‌شود.</متن>
      <متن>ماده 1313 مکرر</متن>
      <متن>این ماده و تبصره آن به موجب قانون اصلاح موادی از قانون مدنی مصوب 1370/8/14 حذف شده است.</متن>
    </ماده>
    <ماده شماره="1314">
      <متن>شهادت اطفالی را که به سن 15 سال تمام نرسیده‌اند فقط ممکن است برای مزید اطلاع استعمال نمود مگر در مواردی که قانون ‌شهادت این قبیل اطفال را معتبر شناخته باشد.</متن>
    </ماده>
  </باب>
    <باب شماره="دوم" عنوان="در شرایط شهادت">
    <ماده شماره="1315">
      <متن>شهادت باید از روی قطع و یقین باشد نه به طور شک و تردید.</متن>
    </ماده>
    <ماده شماره="1316">
      <متن>شهادت باید مطابق با دعوی باشد ولی اگر در لفظ مخالف و در معنی موافق یا کمتر از ادعا باشد ضرری ندارد.</متن>
    </ماده>
    <ماده شماره="1317">
      <متن>شهادت شهود باید مفاداً متحد باشد. بنابراین اگر شهود به اختلاف شهادت دهند قابل اثر نخواهد بود، مگر در صورتی که از مفاد ‌اظهارات آنها قدر متیقنی بدست آید.</متن>
    </ماده>
    <ماده شماره="1318">
      <متن>اختلاف شهود در خصوصیات امر اگر موجب اختلاف در موضوع شهادت نباشد اشکالی ندارد.</متن>
    </ماده>
    <ماده شماره="1319">
      <متن>در صورتی که شاهد از شهادت خود رجوع کند یا معلوم شود بر خلاف واقع شهادت داده است به شهادت او ترتیب اثر داده نمیشود.</متن>
    </ماده>
    <ماده شماره="1320">
      <متن>شهادت بر شهادت در صورتی مسموع است که شاهد اصل وفات یافته یا به واسطه مانع دیگری مثل بیماری و سفر و حبس و غیره ‌نتواند حاضر شود.</متن>
    </ماده>
  </باب>
    <کتاب شماره="چهارم" عنوان="در امارات">
    <ماده شماره="1321">
      <متن>اماره عبارت از اوضاع و احوالی است که به حکم قانون یا در نظر قاضی دلیل بر امری شناخته می‌شود.</متن>
    </ماده>
    <ماده شماره="1322">
      <متن>امارات قانونی اماراتی است که قانون آن را دلیل بر امری قرار داده، مثل امارات مذکوره در این قانون، از قبیل مواد 35 و 109 و 110 و 1158 و 1159 و غیر آن‌ها و سایر امارات مصرحه در قوانین دیگر.</متن>
    </ماده>
    <ماده شماره="1323">
      <متن>امارات قانونی در کلیه دعاوی اگرچه از دعاوی باشد که به شهادت شهود قابل اثبات نیست معتبر است مگر آن که دلیل برخلاف آن‌ موجود باشد.</متن>
    </ماده>
    <ماده شماره="1324">
      <متن>اماراتی که به نظر قاضی واگذار شده عبارت است از اوضاع و احوالی در خصوص مورد و در صورتی قابل استناد است که دعوی به شهادت شهود قابل اثبات باشد یا ادله دیگری را تکمیل کند.</متن>
    </ماده>
  </کتاب>
    <کتاب شماره="پنجم" عنوان="در قسم">
    <ماده شماره="1325">
      <متن>در دعاوی که به شهادت شهود قابل اثبات است مدعی میتواند حکم به دعوی خود را که مورد انکار مدعی‌علیه است منوط به قسم ‌او نماید.</متن>
    </ماده>
    <ماده شماره="1326">
      <متن>در مورد ماده فوق، مدعی‌علیه نیز می‌تواند در صورتی که مدعی سقوط دین یا تعهد یا نحو آن باشد حکم به دعوی را منوط به قسم ‌مدعی کند.</متن>
    </ماده>
    <ماده شماره="1327">
      <متن>مدعی یا مدعی علیه در مورد دو ماده قبل در صورتی می‌تواند تقاضای قسم از طرف دیگر نماید که عمل یا موضوع دعوی منتسب ‌به شخص آن طرف باشد. بنابراین در دعاوی بر صغیر و مجنون نمی‌توان قسم را بر ولی یا وصی یا قیم متوجه کرد، مگر نسبت به اعمال صادره از شخص‌ آن‌ها، آن هم مادامی که به ولایت یا وصایت یا قیمومت باقی هستند و همچنین است در کلیه مواردی که امر منتسب به یک طرف باشد.</متن>
    </ماده>
    <ماده شماره="1328">
      <متن>(اصلاحی 1370/8/14)- کسی که قسم متوجه او شده است در صورتی که بطلان دعوی طرف را اثبات نکند، یا باید قسم یاد نماید یا قسم را به طرف دیگر رد کند و اگر نه قسم یاد کند و نه آن را به طرف دیگر رد نماید، با سوگند مدعی، به حکم حاکم، مدعی علیه نسبت به ادعایی که تقاضای قسم برای آن داده شده است محکوم می‌گردد.</متن>
      <متن>ماده 1328 مکرر</متن>
      <متن>(الحاقی 1370/8/14)- دادگاه می‌تواند نظر به اهمیت موضوع دعوی و شخصیت طرفین و اوضاع و احوال موثر مقرر دارد که قسم با تشریفات خاص مذهبی یاد شود یا آن را به نحو دیگری تغلیظ نماید.</متن>
      <متن>تبصره- چنانچه کسی که قسم متوجه به او شده تشریفات تغلیظ را قبول نکند و قسم بخورد ناکل محسوب نمی‌شود.</متن>
    </ماده>
    <ماده شماره="1329">
      <متن>قسم به کسی متوجه میگردد که اگر اقرار کند اقرارش نافذ باشد.</متن>
    </ماده>
    <ماده شماره="1330">
      <متن>تقاضای قسم قابل توکیل است و وکیل در دعوی می‌تواند طرف را قسم دهد لکن قسم یاد کردن قابل توکیل نیست و وکیل نمی‌تواند ‌به جای موکل قسم یاد کند.</متن>
    </ماده>
    <ماده شماره="1331">
      <متن>قسم قاطع دعوی است و هیچ گونه اظهاری که منافی با قسم باشد از طرف پذیرفته نخواهد شد.</متن>
    </ماده>
    <ماده شماره="1332">
      <متن>قسم فقط نسبت به اشخاصی که طرف دعوی بوده‌اند و قائم‌ مقام آنها موثر است.</متن>
    </ماده>
    <ماده شماره="1333">
      <متن>در دعوی بر متوفی در صورتی که اصل حق ثابت شده و بقای آن در نظر حاکم ثابت نباشد حاکم می‌تواند از مدعی بخواهد که بر بقای حق خود قسم یاد کند. ‌در این مورد کسی که از او مطالبه قسم شده است نمی‌تواند قسم را به مدعی‌علیه رد کند. ‌حکم این ماده در موردی که مدرک دعوی سند رسمی است جاری نخواهد بود.</متن>
    </ماده>
    <ماده شماره="1334">
      <متن>در مورد ماده 1283 کسی که اقرار کرده است می‌تواند نسبت به آنچه که مورد ادعای اوست از طرف مقابل تقاضای قسم کند مگر ‌اینکه مدرک دعوی مدعی سند رسمی یا سندی باشد که اعتبار آن در محکمه محرز شده است.</متن>
    </ماده>
    <ماده شماره="1335">
      <متن>(اصلاحی 1370/8/14)- توسل به قسم وقتی ممکن است که دعوای مدنی نزد حاکم به موجب اقرار یا شهادت یا علم قاضی بر مبنای اسناد یا امارات ثابت نشده باشد. در این صورت، مدعی می‌تواند حکم به دعوی خود را که مورد انکار مدعی علیه است، منوط به قسم او نماید.</متن>
    </ماده>
  </کتاب>
</قانون_مدنی>
